
འཚོ་གནས་སྙིང་པོ་མེད་པར་སྨྲ་བ།
(འཇུར་མན)སུའུ་པུན་ཧེར་གྱིས་བརྩམས།
འཇུ་སྐལ་བཟང་གིས་བསྒྱུར།

གཉིས་པ། བསམ་གཞིག་གི་སྐོར།

དཔེ་ཆ་ཕུན་སུམ་ཚོགས་པར་ཉར་བའི་དཔེ་མཛོད་ཁང་ཅི་འདྲ་ཞིག་ཡིན་
ཀྱང་རུང་སྟེ། གལ་ཏེ་ཉོག་འཐོར་དུ་གནས་པ་དེ་དག་ལ་དག་སྒྲིག་བྱས་མེད་
ཚེ། དེ་ལས་ཐོན་པའི་ཕན་འབྲས་ནི་དཔེ་ཉར་གྱི་རྒྱ་ཁྱོན་ཆུང་ཡང་དེ་གོ་རིམ་
ལྡན་པར་བསྒྲིགས་ཤིང་། དབྱེ་བསལ་ལེགས་པར་བྱས་ཡོད་པའི་དཔེ་མཛོད་
ཁང་གི་ཚད་དུའང་མི་ཐོན། གནས་ལུགས་དེ་དང་འདྲ་སྟེ། ཁྱོད་ཀྱི་ཁོང་དུ་
ཆུད་པའི་ཤེས་ཡོན་དེ་ཇི་ལྟར་རྒྱ་ཆེ་ཞིང་གཏིང་ཟབ་པ་ལ་མ་ལྟོས་པར་གལ་ཏེ་
བསམ་གཞིག་ཡང་ཡང་བྱས་ཏེ་ཚགས་སུ་མ་ཚུད་ཕྱིན། དེའི་རིན་ཐང་ནི་ཐོས
པ་མི་མང་ཡང་བསམ་གཞིག་ཞིབ་ཅིང་གཏིང་ཟབ་ཏུ་འཁྱོལ་བའི་ཤེས་བྱ་དག་
ལས་ཤིན་ཏུ་དམན་པར་འགྱུར། ཅིའི་ཕྱིར་དེ་ལྟར་འཆད་ཅེ་ན། ང་ཚོས་
རང་ཉིད་ཀྱི་སྦྱངས་ཐོབ་ཀྱི་ཤེས་བྱ་དེ་ལེགས་པར་ཁོང་དུ་ཆུད་ནས་དངོས་གནས་
རང་ལ་དབང་བར་མ་ཟད། དེ་བེད་སྤྱོད་དང་འདོན་སྤེལ་ལེགས་པར་བྱེད་
དགོས་ན། ངེས་པར་དུ་བསམ་གཞིག་གི་གོ་རིམ་བརྒྱུད་ནས། ཤེས་བྱ་དེ་
དག་ཕྱོགས་མང་པོ་ནས་མཉམ་སྦྲེལ་བྱེད་པའམ་ཁྱོད་ཀྱི་བདེན་དོན་དང་བདེན་
དོན་གཞན་དག་ཕན་ཚུན་སྡུར་གཤིབ་བྱེད་དགོས་པ་རེད། དེ་ཡང་ང་ཚོས་
ནུས་པའི“བསམ་གཞིག་གཏིང་ཟབ”ཟེར་བ་དེ། རྒྱ་ཁྱོན་ཤིན་ཏུ་དོག་སྟེ
ང་ཚོ་རང་ལ་འདྲིས་ཆེ་བའི་དོན་དག་ཙམ་དུ་ཚད་བཟུང་བར་བརྟེན། ང་ཚོས་
ཅིས་ཀྱང་རྒྱུན་མི་འཆད་པར་ཡར་ཐོན་ལ་བརྩོན་ཅིང་། མུ་མཐུད་ནས་སློབ་
སྦྱོང་བྱེད་དགོས་པ་སྨྲོས་མ་དགོས།
དཔེ་ཀློག་དང་སློབ་སྦྱོང་ཐད་ང་ཚོས་ཅི་འདོད་གང་འདོད་བྱེད་ཆོག་སྟེ།
གང་ཞིག་ཀློག་པར་སྤྲོ་ན་དེ་ཉིད་བཀླག་པ་དང་། ཅི་ཞིག་སློབ་པར་མོས་ན་དེ་
ཉིད་བསླབ་ཆོག་མོད། འདིར་བཤད་པའི“བསམ་གཞིག”ནི་དེ་ལྟ་བུ་ཞིག་
མིན་པར་རླུང་ཁྲོད་དུ་མེ་བུས་པ་ལྟར་ཐོག་མཐའ་བར་གསུམ་དུ་རྒྱུན་མི་འཆད་
པར་བསྐུལ་ན། ད་གཟོད་མེ་ལྕེ་དེ་མི་ཤི་བར་བྱེད་ཐུབ། བསམ་གཞིག་བྱེད་
སྐབས་བསམ་གཞིག་བྱེད་ཡུལ་ལ“མོས་པ”སྐྱེད་དགོས་ཤིང་། རྒྱུན་མི་འཆད་
པར་ཤུགས་སྣོན་བྱེད་པ་དང་བསྟུན། ལེ་ལོ་སྤངས་ནས་ཡུན་རིང་རྒྱུན་སྲུང་
བྱེད་དགོས། བསམ་གཞིག་གི་མོས་པ་སློང་རྐྱེན་ལ་རིགས་གཉིས་ཏེ། གཅིག་
ནི་ཕྱི་རོལ་ཡུལ་གྱི་རང་བཞིན་རྐྱང་བ་དང་། ཅིག་ཤོས་ནི་རང་སྣང་ཡུལ་ཅན་
གྱི་རང་བཞིན་ཅན་ནོ། །དེ་ཡང་ཕྱི་མ་ནི་རང་ཁམས་དང་འབྲེལ་ཡོད་ཀྱི་དོན
བྱའི་སྐབས་བསམ་གཞིག་གི་མོས་པ་བསླངས་པ་དང་། སྔ་མ་ནི་འཇིག་རྟེན་
ཁམས་ཆེན་པོའི་ཡོད་ཚད་ལ་མོས་པ་སྐྱེས་པ་ཡིན། འདི་རིགས་སུ་གཏོགས་
པའི་མི་ཡིས་བསམ་གཞིག་བྱེད་པ་ནི། ང་ཚོས་དབུགས་འབྱིན་རྔུབ་བྱེད་པ་
བཞིན། ལུས་ཁམས་ཀྱི་རང་བྱུང་སྣང་ཚུལ་འབའ་ཞིག་ཏུ་གཏོགས། འདི་
རིགས་སུ་གཏོགས་པ་མང་པོ་ཞིག་མེད་པ་སྨོས་མ་དགོས་ཏེ། རིག་པ་སྨྲ་བར་
གྲགས་པ་དཀྱུས་མ་དེ་ཚོའི་ཁྲོད་དུའང་བསམ་གཞིག་ངོ་མ་བྱེད་བཞིན་ཡོད་་
མཁན་ཉུང་བ་སྐྱོ་འོས་པའི་ཚད་ཡིན།
བསམ་གཞིག་བྱེད་པ་དང་དཔེ་ཆ་ཀློག་པ་གཉིས་ཀྱི་བསམ་བློའི་ཐད་ཀྱི་
བྱེད་ནུས་ནི་ཤིན་ཏུ་མི་འདྲ་བར་བཤད་ཆོག་སྟེ། ཁྱད་པར་ཆེ་དྲགས་པ་ཡིད་
མི་ཆེས་པའི་ཚོད་དུ་འདུག མ་གཞིར་མིའི་རིགས་ཀྱི་ཀླད་པར་མི་འདྲ་ས་
འགའ་རེ་ཡོད་དེ། ལ་ལ་ཞིག་དཔེ་ཆ་ཀློག་པར་དགའ་ལ། ཁ་ཅིག་བསམ་བློ་
ནན་མོ་གཏོང་བར་མོས་པའི་ཁར་སྔོན་དུ་སྨྲས་ཟིན་པའི་ཁྱད་པར་དེ་བསྣན་པས།
སྔར་ཡོད་ཀྱི་མི་འདྲ་སའི་ཆ་དེ་རྒྱ་ཆེས་ཆེར་བསྐྱེད་ཐུབ། དཔེ་ཆ་ཀློག་སྐབས་
བསམ་བློའི་འགུལ་སྐྱོད་ཡོད་ཚད་དཔེ་ཆ་དེ་ཉིད་ཀྱི་དབང་དུ་ཤོར་ཏེ། དཔེ་
ཆའི་རྗེས་སུ་འབྲང་ནས་དགའ་བས་དགའ་བ་དང་། སྐྱོ་བས་སྐྱོ་བར་བྱེད།
དེ་ནི་ཐམ་ཀ་དེ་ཁ་སྦྱོར་སྣུམ་ཞག་གི་སྟེང་དུ་བརྒྱབ་པ་དང་འདྲ་སྟེ། དགའ་སྐྱོ
ཆགས་སྡང་ཐམས་ཅད་མ་གཞིར་རང་གི་བསམ་བློར་གཏོགས་པ་མེད།
བསམ་གཞིག་སྐབས་དེ་དང་མི་འདྲ་སྟེ། བསམ་གཞིག་བྱེད་པའི་སྐད་ཅིག་
དེར་བསམ་བློ་དང་ཕྱི་ཡུལ་བར་འབྲེལ་ཐག་ཆོད་ནས། རང་གི་བསམ་མ་་་་་
གཞིགས་ཀྱི་རྗེས་སུ་བསམ་བློ་འགུལ་སྐྱོད་བྱེད། དེ་ནི་དཔེ་ཀློག་ལྟར་མི་གཞན་
གྱི་དམིགས་བསལ་གཏན་ལ་ཕབ་པའི་བསམ་བློ་ཡི་དབང་དུ་མི་འཆོར་བར།
བྱེད་པོ་རང་གི་ཐེག་ནུས་དང་སྐབས་དེའི་སེམས་ཁམས་ལྟར་དཔྱད་གཞི་དང་
བསམ་ཕྱོགས་ཁ་ཤས་མཁོ་སྤྲོད་བྱེད་པ་ཙམ་དུ་ཟད། དེའི་ཕྱིར་ནངས་ནས་
ནུབ་བར་དཔེ་ཆའི་གསེབ་ཏུ་ཟུག་པའི་མི་དེའི་བསམ་བློའི་འཕར་ཤུགས་མེད་པ་
གཙང་དག་ཏུ་འགྲོ་སྟེ། དུས་ཡུན་རིང་བོར་དངོས་པོ་ལྕིད་པོ་ཡིས་མནན་པའི་
འཕར་ཆས་དང་འདྲ་བར་འཕར་ཤུགས་མེད་པར་འགྲོ་བ་ཐག་གིས་ཆོད།
ཁྱོད་ཀྱིས་གལ་ཏེ་རང་གཤིས་དང་བསམ་བློ་མེད་པའི་སྲོག་ཆགས་ཤིག་བྱེད་་
འདོད་ན། “དཔེ་དེབ་ཟ་བའི་མུག་མ”ཞིག་བྱེད་པ་ཐབས་ལམ་ཟབ་མོ་རང་
ཡིན། སྤྱིར་བཏང་ཙམ་ལྟར་ན། “ཐོས་པས་ཕྱུག་ཅིང་ཤེས་པ་མང་བའི”མི་
ཕལ་ཆེར་ལ་ཤེས་རབ་ཀྱི་རྩལ་དེ་ཙམ་ལེགས་པོ་ཞིག་མེད་ལ། དེ་ཚོའི་གསུང་
རྩོམ་ལ་དགའ་མོས་དེ་ཙམ་མེད་པའང་མཐའ་གཅིག་ཏུ་དཔེ་ཆ་སྟོང་ཀློག་བྱས་
པར་འབྲེལ་བ་ཡོད། མི་དེའི་རིགས་ནི་པོ་ཕུ(1)ཡིས་གསུངས་པ་དང་འདྲ་སྟེ།
“ཀློག་པ་པོ་ཁོ་ན་ཙམ་ལས། རྩོམ་པ་པོ་བྱེད་འདོད་མེད་པ་རེད།
“རིག་པ་སྨྲ་བ”ཞེས་པ་ནི་རྟག་པར་དཔེ་དེབ་ཞིབ་འཇུག་བྱེད་མཁན་ལ་
ཟེར་ཞིང་། བསམ་བློ་བ་དང་། གསར་རྟོགས་མཁན་པོ། སྐྱེས་ཐོབ་ཀྱི་
ཤེས་རབ་དང་ལྡན་མཁན་བཅས་དང་གཞན་ཡང་མིའི་རིགས་ལ“བཀའ་དྲིན་
ཅན”དུ་རྩི་མཁན་དེ་ཚོ་ནི་འཇིག་རྟེན་ཁམས་ཆེན་པོའི་སྣོད་བཅུད་ཐམས་ཅད་
ཐད་ཀར་ཀློག་སྦྱོང་བྱེད་མཁན་ཞིག་ཡིན།
ཕྲ་ཞིབ་ཏུ་བཤད་ན། ཁོ་རང་ཉིད་དུ་གཏོགས་པའི་རྩ་བའི་བསམ་བློ་
ཡོད་པའི་མི་ལ་བདེན་དོན་དང་ཚེ་སྲོག་ཡོད་དེ། རྒྱུ་མཚན་ཡང་རང་ཉིད་ལ་
གཏོགས་པའི་རྩ་བའི་བསམ་བློ་ཡོད་ཕྱིན་ང་ཚོས་གཞི་རྩའི་ཆ་ནས་གོ་བ་ངོ་མ་
ལོན་ཐུབ། དེ་མིན་དཔེ་ཆའི་ཁྲོད་ནས་གཞན་གྱི་བསམ་བློ་ཀློག་པ་ནི་ཟེར་སྒྲོས་
དང་སྙིགས་རོ་འཐུ་བ་ཙམ་དུ་ཟད་དོ། །
དཔེ་ཀློག་ལས་ཤེས་པའི་བསམ་བློ་ནི། གནའ་ཆས་རྟོག་ཞིབ་མཁན་
པོས་རྡོ་འགྱུར་ལས་ཆེས་གནའ་བོའི་དུས་ཀྱི་རྩི་ཤིང་ཤན་འབྱེད་པ་ལྟ་བུར་སོ་
སོས་རང་རང་གི་ཁུངས་ལུང་རེར་བརྟེན་པར་བྱེད་ལ། རང་གི་སེམས་ལས་
འབུས་པའི་བསམ་བློ་ནི་མདུན་གྱི་རྣམ་པར་བཞད་པའི་མེ་ཏོག་ལ་དཔྱད་ནས་རྩི་
ཤིང་ཞིབ་འཇུག་བྱེད་པ་དང་འདྲ་བས། ཚན་རིག་དང་མཐུན་ཞིང་དོན་ལ་
གནས།
དཔེ་ཆ་ཀློག་པ་ནི་རང་གིས་བསམ་གཞིག་བྱེད་པའི་ཚབ་བྱེད་ཙམ་ཡིན།
ང་ཚོས་དཔེ་ཆ་དེ“འཁྲིད་ཐག”ཙམ་ཁོ་ནར་བཟུང་ནས་གཞན་ལ་བརྟེན་ཏེ་
རང་ཉིད་ཀྱི་བསམ་བློ་ཕྱོགས་གང་རུང་ཞིག་ཏུ་བསྐོར་ཆོག འོན་ཀྱང་དཔེ་ཆ་
མང་པོ་ཞིག་ལ་མཚོན་ན་ནི་ཕན་པ་མེད་པར་མ་ཟད། ང་ཚོ་ལམ་ལོག་ཏུ་
འཕྱན་པར་བྱེད་པས། གལ་ཏེ་དེ་དག་གི་བསླུ་བྲིད་ཀྱི་དབང་དུ་ཤོར་ཕྱིན་ལོག་
ལམ་མཐའ་མི་ཆོད་པ་ཞིག་ཏུ་སྐྱེལ་བར་གདོན་མི་ཟ། དེའི་ཕྱིར་ང་ཚོའི་སེམས་
སུ“སྲུང་མ”ཞིག་ཡོད་པར་བྱས་ཐོག དེ་ལ་བརྟེན་ནས་ལེགས་ཉེས་ཤན་
འབྱེད་བྱས་ཏེ། ཚུལ་ལྡན་གྱི་ལམ་དུ་འཁྲིད་དུ་འཇུག་དགོས། སྲུང་མ་དེ་ནི་
ཡང་དག་པར་བསམ་གཞིག་བྱེད་པའི་མི་ལ་ཡོད་དེ། རང་དབང་ཚུལ་ལྡན་གྱི
སྒོ་ནས་བསམ་གཞིག་བྱེད་མཁན་ཁོ་ནས་བསམ་བློའི་ལམ་ཆེན་ཉེས་སྐྱོན་དང་
བྲལ་པ་རྙེད་པར་འགྱུར། དེས་ན་ང་ཚོས་བསམ་བློའི་འབྱུང་ཁུངས་འགགས་
པའི་ཚེ་ན་ད་གཟོད་དཔེ་ཆ་ཀློག་པ་རབ་ཡིན། བསམ་བློའི་འབྱུང་ཁུངས་་
འགགས་པའི་སྣང་ཚུལ་ནི་ཀླད་པ་ཆེས་བཟང་བའི་མི་ལའང་རྟག་པར་འབྱུང་
ངེས་ཤིག་ཡིན། གལ་ཏེ་དེ་ལྟར་མིན་ཚེ། ལག་ནས་དཔེ་དེབ་མི་གཏོང་བར་
འབད་པས་སྐྱོར་ཀློག་བྱེད་ཅིང་། རང་གི་བསམ་བློ་དེ་དབེན་པའི་གྲུ་ག་ཞིག་
ཏུ་ཉར་བ་ནི་མཆོག་ཏུ་གྱུར་པའི་བསམ་པའི་བླ་སྲོག་ལ་མཚོན་ན་དངོས་གནས་
ཉེས་དམིགས་ཆེན་པོ་ཞིག་ཡིན། མི་དེ་རིགས་ནི་མན་ངག་གི་གནད་ཁོང་དུ་མ་
ཆུད་པའི་རི་མོ་སྦྱོང་མཁན་ཞིག་གིས་རྟག་པར་སྐམ་རྙིད་དུ་གྱུར་པའི་རྩི་ཤིང་གི་
འཁྲུངས་དཔེའམ་ཟངས་རག་ལ་བརྐོས་པའི་ཡུལ་ལྗོངས་དཔེ་རིས་ལ་ཅེར་ནས་
ལྟ་བ་ལས་རང་བྱུང་ཁམས་ཆེན་པོའི་ལྗོངས་བཀོད་སྣང་མེད་དུ་བསྐྱུར་པ་དང་
ཀུན་ནས་མཚུངས།
བསམ་གཞིག་བྱེད་མཁན་ཚོ་རྟག་པར་སྣང་ཚུལ་འདི་འདྲ་ཞིག་ལ་ཕྲད་
སྲིད་དེ། རང་ཉིད་ཀྱིས་བསམ་བློ་བཏང་ཞིང་ཀླད་པ་དཀྲུགས་ཏེ་ཞིབ་འཇུག་
ཡུན་རིང་བྱས་པ་ལས་ཐོབ་པའི་བདེན་དོན་ནམ་ལྟ་བ་དེ་སྙམ་མེད་དུ་ལྟ་ཀློག་
བྱས་པའི་དཔེ་ཆ་ཞིག་ལས་མི་གཞན་པ་ཞིག་གིས་སྔོན་ནས་རྟོགས་ཟིན་པ་མཐོང་
བར་འགྱུར། དེའི་ཚེ་བློ་ཞུམ་མམ། ཡི་ཆད་དམ་ཞེ་ན། དོན་དུ་དེ་འདྲ་
གཏན་ནས་དགོས་དོན་མེད་དེ། བདེན་དོན་ནམ་ལྟ་བ་དེ་རང་ཉིད་ཀྱི་བསམ་
གཞིག་ལས་ཐོབ་པའི་འབྲས་བུ་ཡིན་པས། དེའི་རིན་ཐང་དེ་རང་བཞིན་པ་
གཞན་གྱིས་བསྐྲུན་དུ་མེད་པར་མ་ཟད། དེ་འདྲ་ཡིན་པ་ཁོ་ནས་བདེན་དོན་
དང་ལྟ་བ་དེ་ཡང་དག་པ་ཡིན་པར་འགྲུབ་ཅིང་། དེའི་རིགས་པའི་གཞུང་
ལུགས་དེ་མང་མང་གིས་སྔར་ལས་གོ་རྟོགས་དང་དང་ལེན་བྱེད་པར་ངེས། དེ་
ལྟར་ན་རང་ཉིད་བདེན་དོན་དེའི་དཔུང་བདག་ཅིག་ཏུ་གྱུར་ཅིང་། བདེན་
དོན་དེའང་མིའི་རིགས་ཀྱི་བསམ་བློའི་མ་ལག་གི་ཆ་ཞིག་ཏུ་འགྱུར་བར་ངེས།
དེ་ཙམ་དུ་མ་ཟད་དེ་དཔེ་ཀློག་ལས་རྙེད་པའི་རིགས་གཞུང་ཕལ་བ་ཞིག་དང་
འདྲ་བར་ལྡོག་འོད་དང་གཟུགས་བརྙན་རབ་རིབ་ཙམ་མ་ཡིན་པར། རང་གི་
བསམ་བློའི་གཏིང་དུ་རྩ་བ་ཚུགས་ཟིན་པས། ནམ་ཡང་ཡལ་བར་མི་འགྱུར།
རང་ཉིད་ཀྱིས་བསམ་བློ་གཏོང་མཁན་དེ་ཡི་ལྟ་ཚུལ་དེ་རྗེས་སུ་དཔང་
བཙན་དུ་བྱས་ནས་ལུང་དུ་འདྲེན་པར་བྱེད་ཀྱང་སྲིད། སྐབས་དེའི“དཔང་
བཙན་པ”ཞེས་པ་ནི་དཔེ་དེབ་མཚན་ཉིད་རིག་པ་བ་ཕལ་ཆེར་གྱིས་གཞི་འཛིན་
སའི“དཔང་བཙན་པ”དང་མི་འདྲ་སྟེ། སྔ་མ་ཡི་ལྟ་ཚུལ་དེ་རང་ཉིད་དང་
འབྲེལ་བ་ཟབ་ཅིང་སྟོབས་དང་ལྡན་པ་ཞིག་ཡོད་ལ། རྗེས་མ་ནི་གཞན་གྱི་ལྟ་
ཚུལ་འཚོལ་སྡུད་དང་། དག་སྒྲིག དབྱེ་བསྡུ་བཅས་བྱས་པ་ཙམ་ཡིན་ཏེ།
མིང་མི་ཤེས་པའི་རྒྱུ་ཆ་དུ་མ་ཡིས་བཟོས་པའི་རང་འགུལ་ཅན་གྱི་ཤིང་བཟོས་
རྩེད་ཆས་ཤིག་དང་འདྲ་ལ། སྔ་མ་ནི་དེ་དང་བསྡུར་ན་གྲུང་ཞིང་འཁྱུག་པའི་
མི་གསོན་པོ་ཞིག་དང་འདྲ་སྟེ། ཕྱི་ཡུལ་ལས“བསམ་གཞིག་གི་ནང་སེམས”
སུ་སྦྲུམས་པར་གྱུར་ཞིང་། མངལ་དུ་འཛིན་པ་དང་། ལྷུམས་ནས་སྐྱེད་པ།
མངལ་ལས་གྲོལ་བ་སོགས་ཀྱི་བརྒྱུད་རིམ་ལྟར་ཐོན་པ་ཡིན།
སློབ་སྦྱོང་ལ་བརྟེན་ནས་ཐོབ་པའི་བདེན་དོན་ནི་བཅོས་མའི་སོ་དང་རྐང་
ལག་གམ་པྲ་ཚིལ་གྱིས་བཟོས་པའི་སྣ་དང་ཡང་ན་སྐྱི་པགས་བརྗེ་ལྷན་གྱི་ལག་
རྩལ་སོགས་ཀྱིས་ལུས་ཀྱི་དབང་པོ་ཆ་འདྲ་བ་བཅོས་པ་དང་འདྲ་བའམ། ཐ་ན་
དེ་ཙམ་གྱི་ཚད་དུའང་མི་ཐོན་པ་འདྲ། རང་ཉིད་ཀྱིས་བསམ་བློ་བཏང་བ་ལས
རྙེད་པའི་བདེན་དོན་ནི་ལྷན་སྐྱེས་ཀྱི་ལུས་ཀྱི་ཡན་ལག་དང་འདྲ་བར། རང་
ཉིད་ལ་གཏོགས་ཁོ་ཐག་ཏུ་སྣང་། མཚན་ཉིད་རིག་པ་བ་དང་རིག་པ་སྨྲ་བའི་
བར་གྱི་ཁྱད་པར་ཆེ་ཤོས་ཀྱང་འདི་ཙམ་ཡིན། དེའི་རྐྱེན་གྱིས་ཁོང་ཚོའི་བསམ་
བློའི་ཐོབ་འབྲས་ཀྱང་ཤིན་ཏུ་ཐ་དད་དེ། མཚན་ཉིད་རིག་པ་བ་ནི་རི་མོ་བ་
ཕུལ་དུ་བྱུང་བ་ཞིག་དང་འདྲ་བར་འོད་ཀྱི་འཕྲོ་སྟངས་རན་པ་དང་། སྡུར་
ཚད་འཚམ་པ། ཚོན་མདངས་སྙོམ་པ་སོགས་ཀྱིས་ཡིད་དབང་འཕྲོག་པར་
བྱེད་པའི་ཁྱད་འཕགས་བརྩམས་ཆོས་བསྐྲུན་ལ། རིག་པ་སྨྲ་བ་ཡིས་ནི་ཚོན་རྩི་
སྣ་ཚོགས་གོ་རིམ་དུ་བསྡེབས་པ་ཙམ་ཡིན། དེ་ཡང་ཚོན་རྩི་སྡེབ་སའི་ཤིང་བྱང་
ཆེན་པོ་ཞིག་དང་འདྲ་བར་འགྱུར་ལྡོག་དང་མི་སྙོམ་པའང་མེད་ལ། སྒྱུ་རྩལ་གྱི་
ཚོར་བ་ནི་དེ་བས་ཀྱང་སྟེར་མི་ནུས།
དཔེ་ཆ་ཀློག་པ་ནི་གཞན་གྱི་བསམ་བློ་ཡིས་རང་གི་བསམ་བློའི་ཚབ་བྱེད་པ་
ཙམ་ཡིན་ལ། རང་གིས་བསམ་གཞིགས་ལས་བྱུང་བ་ནི་ཕྲ་ཞིབ་དང་ཉིང་་
འདུས་ཤིག་མིན་ནའང་རྩ་ལག་དང་བཅས་པའི་སྤྱི་ཕུང་ཞིག་ཡིན་པས། ང་
ཚོས་དེ་ལ་བརྟེན་ནས་མ་ལག་འཐུས་ཚང་གི་ཕྱོགས་སུ་རྒྱ་སྐྱེད་ཆོག་པར་བརྟེན།
དཔེ་ཀློག་ལ་བརྟེན་ནས་གཞན་གྱི་བསམ་བློ་སྡུད་ལེན་བྱེད་པ་དང་བསྡུར་ན་ཕན་
པ་ཆེ་ཞིང་གནོད་པ་ཆུང་། དེ་ཡང་ཕྱི་མ་ཡི་བསམ་བློ་ནི་དགོངས་དོན་སྣ་
ཚོགས་འདྲེས་པ་ལས་ཐོབ་པ་ཡིན་པས། གཞན་གྱི་མ་ལག་དང་ཁ་དོག་ཏུ་
གཏོགས། དེ་རང་གིས་བསམ་གཞིག་བྱས་པ་ལྟར་རང་ཉིད་ཀྱི་ཤེས་བྱ་དང་།
རང་གཤིས། ལྟ་བ་སོགས་སྤྱི་ཕུང་གཅིག་ཏུ་འདུས་པ་མིན་པར། ཀླད་པའི་
ནང་དུ་ཟེར་སྒྲོས་དང་གྲུབ་མཐའ་སྣ་ཚོགས་ཀྱི་བསམ་བློ་འདྲེས་པས་ཤིན་ཏུ་ཉོག
ཟིང་གི་རྣམ་པར་གནས། སམ་བློ་དེ་རིགས་འཚང་ཀ་བྱས་པ་ལས་རང་ངོས་
ཀྱི་རྟོག་ཞིབ་ནུས་པ་ཡང་དག་པ་དེ་བག་ལ་ཞ་བར་བྱེད་ཅིང་། རང་གི་ལྟ་
བའང་ཆགས་མི་ནུས་པར་བཟོ་བར་མ་ཟད། བསམ་བློའི་གོ་རིམ་འཆོལ་བར་
བྱེད་པའང་སྲིད། སྣང་ཚུལ་འདི་རིགས་ཕལ་ཆེར་རིག་པ་སྨྲ་བ་ཀུན་ལས་་
མཐོང་ཐུབ། དེ་ཡི་ཕྱིར་ན། སྒོ་ཡོངས་སུ་ཚང་བའི་གོ་སྟོབས་དང་ཚུལ་ལྡན་
གྱི་ཤན་འབྱེད་ནུས་པ་སོགས་ཀྱི་ཕྱོགས་ནས་བཤད་ན་མི་དེ་རིགས་ནི་སྦྱངས་
འབྲས་ཆུང་ངུ་ལས་མེད་པ་དག་ལས་ཀྱང་ཆེས་ཆེར་དམན། ཕྱི་མ་དེ་ཚོར་
སྦྱངས་འབྲས་ཀྱིས་དབུལ་ཀྱང་ཉམས་མྱོང་དང་། བརྒྱུད་པ། ལྟ་ཀློག་ཕྲན་
ཚེགས་བཅས་ལ་བརྟེན་ནས། སྦྱངས་ཐོབ་ཀྱི་ཤེས་བྱ་ཅུང་ཟད་དེ་རང་གི་་
བསམ་བློ་དང་ཟུང་དུ་སྦྲེལ་བའམ་བསམ་བློའི་འོག་ཏུ་ཆུམས་པར་བྱས་པས།
རང་ཉིད་ཀྱི་ལྟ་བ་ཆགས་ཤིང་། ཤན་འབྱེད་ཀྱི་ནུས་པ་དང་ལྡན་པར་གྱུར།
དོན་དམ་དུ་རིགས་གཞུང་རང་བཞིན་གྱི་བསམ་བློ་བའང་བྱེད་སྟངས་ཀྱི་ཆ་ནས་
འདི་ལྟར་ལས་མ་འདས་མོད། ཁོ་ཚོའི་ཚད་གཞི་ཅུང་ཆེ་བའམ། ཅུང་ཟད་
གཏིང་ཟབ་པ་ཙམ་ཡིན། བསམ་བློ་བ་ཚོས་ཤེས་བྱ་མང་པོ་བེད་སྤྱོད་བྱེད་
དགོས་པས་དཔེ་ཆ་མང་པོ་མ་བལྟས་ན་མི་ཆོག་མོད། འོན་ཀྱང་དེ་ཚོའི་བསམ་
བློའི་ནུས་པ་ཤིན་ཏུ་བརྟན་ཅིང་ཤུགས་དང་ལྡན་པར་བརྟེན། ཐམས་ཅད་
ཁྱད་གསོད་དང་འགལ་མེད་ཀྱི་ངོ་བོར་སྡུད་ནུས་པས་དེ་དག་ཁོ་ཚོའི་བསམ་བློའི་
མ་ལག་ཏུ་འཇུག་པར་བྱེད། དེའི་ཕྱིར། དེ་ཚོའི་མཐོང་ཐོས་ཀྱི་རྒྱ་ཁྱོན་་
བསྡད་ཀྱིན་ཇེ་ཆེར་འགྲོ་བ་ཡིན་མོད། ཐབས་མཁས་ཀྱིས་མཐུན་སྦྱོར་བྱས་
པར་བརྟེན། དེ་དག་ཐམས་ཅད་ཁོ་ཚོ་རང་ཉིད་ཀྱི་བསམ་བློའི་མ་ལག་སྤྱིའི་
ཁོངས་སུ་ལེགས་པར་སྡུད་པར་བྱེད། གནས་ཡུལ་དེ་གར་བསམ་བློ་བ་འདི་
རིགས་ཀྱི་མ་གཞིའི་བསམ་བློ་ནི་རླུང་སྦྲེང་རོལ་ཆས་ཀྱི་སྒྲ་རིམ་དམའ་བའི་གཙོ་
གདངས་དང་འདྲ་བར་དུས་རྟག་པར་ཐམས་ཅད་ལ་ཁ་ལོ་སྒྱུར་བ་ལས།
གདངས་གཞན་གྱིས་ཚུར་གནོན་པའི་སྣང་ཚུལ་རྩ་བ་ནས་འབྱུང་མི་སྲིད།
གཞན་དུ་ཤེས་བྱ་ཉོག་པོ་ཕན་ཚུན་གཅིག་ཏུ་འཛིངས་པའི་བསམ་བློ་ནི་རོལ་
དབྱངས་ཤིག་ལ་ཉོག་འཛིང་ཆེ་བའི་སྒྲ་སྣ་ཚོགས་འདྲེས་པ་ལྟར། དེའི་རྨང་
གཞིའི་སྒྲ་གདངས་གཞར་ཡང་རྙེད་དཀའོ། །
དཔེ་ཆ་གཟིགས་པས་མི་ཚེ་བསྐྱལ་པའི་མི་དེ་ཚོའི་ཡོན་ཏན་ནི་དཔེ་དེབ་
ལས་ཐོབ་པ་ཡིན་པས། རི་ཆུ་དང་ཡུལ་སྐོར་ཟིན་ཐོ་སོགས་ལ་གཏོགས་པའི་
དཔེ་དེབ་མང་པོ་བཀླགས་པ་ཞིག་ལ་དཔེ་བྱས་ན། ས་ཆ་དང་རྒྱལ་ཁབ་ག་གེ་
མོ་ཞིག་གི་འབྲེལ་ཡོད་ཤེས་བྱ་རགས་ཙམ་ཤོད་ནུས་མོད། ཡུལ་ཀ་བ་དང་ཁ་
བའི་བར་ཇི་ལྟར་འབྲེལ་གཏུག་བྱེད་པ་དང༌། རིག་གནས་སྣང་ཚུལ་སྣ་ཚོགས།
དངོས་ཐོན། གོམས་སྲོལ་བཅས་ཇི་ལྟར་ཡིན་པ་སོགས་འཆད་མི་ནུས། དེ་
ལས་ལྡོག་སྟེ། བསམ་གཞིག་བྱས་པས་མི་ཚེ་བསྐྱལ་པ་དེ་ཚོ་ནི་གནས་དེ་ག་
ནས་སྐྱེས་ཤིང་ནར་སོན་པའི་བགྲེས་པོ་ཞིག་དང་འདྲ་བར་གཏམ་སྒོ་གྲོལ་བ་ཙམ་
གྱིས་ས་དེའི་དོན་བྱ་དག་གི་འབྱུང་གནས་འགྲོ་འོང་དང་། དོན་དངོས་སམ་
བཤད་སྲོལ་དང་དངོས་གནས་བར་གྱི་སྤྱིའི་འབྲེལ་བ་སོགས་མཛོད་སྦུག་དབྱིག་
གྲངས་རྩི་བ་ལྟར་ནོར་བ་མེད་པར་འཆད་པར་ནུས།
སྤྱིར་བཏང་གི“དཔེ་དེབ་མཚན་ཉིད་རིག་པ་བ”ནི་ལོ་རྒྱུས་ཞིབ་འཇུག་
མཁན་ཞིག་དང་འདྲ་ལ། རང་ཉིད་ཀྱིས་བསམ་གཞིག་བྱེད་མཁན་ནི་དོན་
དངོས་མངོན་སུམ་དུ་མཐོང་མཁན་ཞིག་དང་མཚུངས། རྗེས་མ་དེས་ནི་བྱ་
དངོས་ཚང་མར་རང་བརྒྱུད་ཀྱི་ཉམས་མྱོང་ལ་བརྟེན་ནས་ཐད་ཀར་གོ་བ་སྐྱེས་
ནས་འོང་བ་ལས། གཞན་ཟེར་བཟླ་བ་ཙམ་གཏན་ནས་མིན། དེའི་ཕྱིར།
བསམ་བློ་བ་དག་རྩ་བའི་ཆ་ནས་གཅིག་མཐུན་ཡིན་ཏེ། རྐང་འཛུགས་ས་མི་
འདྲ་བས་ཁྱད་པར་བྱུང་བ་ཙམ་དུ་ཟད། ཁོ་ཚོ་ཚང་མས་དངོས་དོན་ངོ་མའི་
རྩ་དོན་ཁོང་དུ་ཆུད་པར་བྱེད་པས་ན་གལ་ཏེ་དོན་བྱ་རང་ངོས་ཀྱི་རྐང་འཛུགས་
སར་འགྱུར་ལྡོག་ཅི་ཡང་མ་བྱུང་ཚེ། ཁོ་ཚོའི་ལྟ་བ་ལ་མི་མཚུངས་པ་ཅུང་ཟད་
ཙམ་ཡང་ཡོད་མི་སྲིད། ང་ཚོར་རྒྱུན་པར་འདི་འདྲའི་མྱོང་བ་ཞིག་ཡོད་དེ།
རང་གི་སྣང་ངོར་གསར་ཆེས་ཤིང་ཁྱད་དུ་ཐོན་དྲགས་པའི་གླེང་ཕྱོགས་ཤིག་སོམ་
ཉི་མང་པོ་བྱས་མཐར་སྤྱི་ལ་བསྒྲགས་པའི་རྗེས་སོར་གནའ་བོའི་ཁྱད་འཕགས་
མཁས་དབང་ཚོའི་དཔེ་དེབ་ཁྲོད་ནའང་ལྟ་བ་དེ་འདྲ་ཡོད་པ་གློ་བུར་དུ་རྙེད་
པས་ངོ་མཚར་ཞིང་སྤྲོ་བ་བརྟ་བར་འགྱུར། དཔེ་དེབ་མཚན་ཉིད་རིག་པ་བ་
དག་ནི་དེ་ལས་ལྡོག་པ་སྟེ། ཁོ་ཚོས་གྲོས་སྡུར་བྱེད་པ་ནི་ཀ་བའི་བཤད་ཚུལ་ཅི་
ཞིག་ཡིན་པ་དང་། ཁ་བས་དེ་ལ་ལྟ་ཚུལ་ག་འདྲ་བཟུང་བ། ག་བས་སླར་
ཡང་དེ་ལ་བགྲོ་གླེང་ཇི་ལྟར་བྱས་པ་སོགས་ལས་མ་འདས་ལ། དེའི་སྟེང་དུ་
སྡུག་རུས་སྒོས་སྐྱོན་བརྗོད་དང་སྡུར་གཤིབ་ཀྱི་བྱ་བ་བྱེད་པ་ཙམ་ཡིན་ཏེ། དེ་
ལྟར་བྱ་དངོས་ཀྱི་བདེན་དོན་འཚོལ་ཞིང་སྙོག་པར་བྱེད། ཁོ་ཚོ་ནི་སྐྱོན་བརྗོད་
དང་དཔྱད་པ་ཙམ་བྱེད་པའི་ལོ་རྒྱུས་དཔེ་གཞུང་རྩོམ་མཁན་དང་འདྲ་སྟེ།
དཔེར་ན་ལེ་པུ་ཉི་ཙེ(2) ལ་དུས་སྐབས་ག་གེ་མོ་ཞིག་གི་གནས་སྐབས་ཙམ་རིང་སི་
ཕེན་ནོ་ཟ་ཕྱོགས་ཁག་གི་བསམ་བློ་ཡོད་མེད་ཞིབ་འཇུག་བྱེད་པ་ལྟ་བུ་ཡིན།
དོན་དག་འཚོལ་བར་དགའ་བ་དེ་ཚོར་མཁོ་སྤྲོད་དུ་ཕུལ་བའི་དཔྱད་གཞི་ནི་ཧྭར་
པར་ཐེ(3)ཡི《ཀུན་སྤྱོད་དང་རང་བྱུང་བཅའ་ཁྲིམས་ཀྱི་དབྱེ་བསལ་དང་གསལ་
བཤད》དང་། 《རང་དབང་སྐོར་གྱི་དཔེ་གླེགས»ཡིན། བྱ་བ་དེའི་རིགས་
བསྒྲུབ་པར་དཔེ་ཚོགས་མང་པོ་ཅིས་ཀྱང་ཀློག་དགོས་པས། ཁོ་ཚོས་སྤྱད་པའི་
དཀའ་ཐུབ་དེ་སུ་ཡང་ཧ་ལས་པའི་ཚོད་དུ་འདུག་སྙམ། དེ་ལས་ལྡོག་སྟེ་གལ་
སྲིད་སེམས་སུ་དོན་བྱ་དེ་ཁོ་ན་ཙམ་ལས་མེད་ན་བསམ་བློ་ཅུང་ཟད་བཏང་བ་
ཙམ་གྱིས་འཕྲལ་དུ་དམིགས་ཡུལ་མངོན་དུ་འགྱུར་ཐུབ། འོན་ཀྱང་སླར་ལྡོག་
པའི་ངོས་ནས་བཤད་ན། བསྡད་ནས་ཀློག་པ་ལའང་དེ་ཡི་ལེགས་ཆ་ཡོད་དེ།
བརྩོན་པ་གཏིང་སར་འཁྱོལ་ན་རང་གི་དམིགས་ཡུལ་དུ་སླེབས་ཐུབ་ལ། .
བསམ་བློ་བཏང་བས་ནི་དེ་ལྟར་མི་འོང་། བསམ་བློ་ཞེས་པ་དེའང་མི་དང་
འདྲ་སྟེ། མི་སུ་ཡིན་ལ་མ་ལྟོས་པར་བོས་པ་ཙམ་གྱིས་འོང་བ་ཞིག་མིན་པར་དེ་
ཉིད་འོང་འདོད་མིན་དང་སྤྲོ་བ་ཡོད་མེད་ལ་རག་ལས་ཡོད། དོན་བྱ་གང་ཞིག་
སྐོར་ལ་བསམ་བློ་གཏོང་ཚེ་ཕྱིའི་རྟེན་འབྱུང་དང་ནང་གི་གནས་བབ་ཐམས་ཅད་
ལེགས་པར་འཛོམས་ཤིང་སྙོམ་པ་ན་རྙེད་དོན་རང་ཤུགས་ཀྱིས་འོང་བར་བྱེད།
དེས་ན་བསམ་བློ་བྱ་བ་ཁོ་ཚོ་ལ་གདོད་མ་ནས་ཡོད་པ་ཞིག་མིན་ཏེ། འདི་ནི་ང་
ཚོས་རང་གི་ཕན་གནོད་ཐོབ་ཤོར་ལ་འབྲེལ་བ་ཡོད་པ་ཞིག་ལ་བསམ་གཞིག་བྱས་
ཚེ་བདེན་དཔང་བྱེད་ཐུབ། ང་ཚོས་མི་སྒེར་གྱི་ཕན་གནོད་ལ་འབྲེལ་བའི་དོན་
བྱ་ཞིག་ཐག་གཅོད་ཚེ། རྒྱུན་པར་བསམ་བཞིན་འོས་འཚམ་གྱི་དུས་དང་་་
གནས་ཤིག་བདམས་ཏེ། དབེན་པར་བསྡད་ནས་བསམ་བློ་ནན་མོ་གཏོང་
ཞིང་། ཞིབ་ཚེགས་སྒོས་དེའི་ཡིན་ལུགས་དང་རྒྱུ་རྐྱེན་ལ་དབྱེ་ཞིབ་བྱས་ཐོག་ད་
གཟོད་མཇུག་འབྲས་དཔོག་པ་སོགས་བྱེད་པ་སྟེ། མདོར་ན་བློ་མི་སྐོར་ས་དང་
འདང་མི་རྒྱག་ས་མེད་མོད། མཇུག་མཐར་ད་དུང་ཐག་གཅོད་བྱེད་མི་ནུས།
རྒྱུ་མཚན་ཡང་རང་ཉིད་ཀྱི་དོན་ལ་ཐུག་པས་ཡིན་ཏེ། རང་ལ་ཐུག་ཕྱིན་འཆོལ་
བར་འགྱུར་བས་རྒྱུན་པར་བརྟན་བརླིང་ངང་དོན་བྱ་ལ་རྟོག་དཔྱོད་བྱེད་མི་ནུས
པར་དོན་དག་གཞན་ལ་བློ་ཁ་ཕྱོགས་འགྲོ་བ་དང་། དེའི་ཁར་དོན་དག་དེར་
ཞེན་པ་ཟློག་པའང་རྒྱུ་རྐྱེན་ཞིག་ཏུ་མངོན། དེའི་ཕྱིར་སྐབས་དེ་དག་ཏུ་ང་ཚོས་
རང་ལ་བཙན་ཤེད་སྒོས་བསམ་གཞིག་མི་བྱེད་པར། བསམ་གཞིག་ཁོ་རང་
ཤུགས་ཀྱིས་འབྱུང་བར་སྒུག་དགོས། སྣང་ཚུལ་དེ་ནི་རྟག་པར་སྙམ་མེད་ངང་
འོང་ཞིང་སྐྱར་ཟློས་ཡང་ཡང་བྱེད། དུས་ཚོད་དང་གནས་བབ་མི་འདྲ་བ་ལྟར་
དོན་བྱར་འཛིན་པའི་ལྟ་ཚུལ་ཡང་གཏན་ནས་མི་མཚུངས། དེ་ལྟར་བསམ་བློ་
སྣ་ཚོགས་ཤུགས་ཀྱིས་འོང་བར་བྱེད་ཅིང༌། མཇུག་མཐར་སླེབས་ཚེ་ནི“ཆོད་
སེམས་སྨིན་པའི”དུས་ཡིན། བསམ་བློ་ཚད་དུ་སྨིན་པའི་བརྒྱུད་ལམ་ནི་དེ་
འདྲའི་རྫོབ་ཅིང་ཟློས་པ་ཞིག་ཡིན་པའི་རྒྱུ་རྐྱེན་ཡང་བསམ་གཞིག་གི་བརྒྱུད་རིམ
“དུམ་ཆོད” ཀྱི་རྣམ་པར་ཡོད་པ་ལ་རག་ལས་ཡོད། དེའི་ཕྱིར། དེ་སྔོན་
བརྒྱུད་མྱོང་བའི་དོན་བྱ་རེ་རེ་བཞིན་རིམ་གྱིས་རང་གི་མིག་སྔར་མངོན་པར་འོང་
ཐོག་རིམ་གྱིས་ཇེ་གསལ་དུ་འགྲོ་ལ། ཤེས་རྟོགས་བྱུང་བའི་ཚད་ཀྱང་སྔར་ལས་
གཏིང་ཟབ་ཏུ་འགྲོ། དེ་འདྲའི་དབང་གིས་བསམ་གཞིག་བྱེད་པའི་རྒྱུན་ཡང་
སྐྱོང་ཐུབ་ཅིང་། དེང་ཐོག་གི་འཚེར་བློ་དེའང་དེ་དང་བསྟུན་ནས་མེད་པར་
འགྱུར། རིགས་པའི་གཞུང་ལུགས་ཕྱོགས་ཀྱི་བསམ་གཞིག་ཀྱང་དེ་དང་་་་
མཚུངས་པར་དུས་ཚོད་ལེགས་པོ་ཞིག་སླེབས་པར་སྒུག་དགོས། དེ་ལྟར་མིན་
དུ་ཆུག་ཀྱང་ཁྱོད་ལ་ཅི་འདྲའི་ཀླད་པ་བཟང་པོ་ཞིག་ཡོད་ནའང་དུས་ཚོད་ཡོད་
ཚད་བསམ་གཞིག་ལ་འཚམ་པའི་དུས་ཚོད་གཏན་ནས་མིན། དེའི་ཕྱིར་རབ་
ཡིན་ན་ང་ཚོས་བསམ་བློ་གཏོང་བའི་གནས་སྐབས་མ་ཡིན་པའི་དུས་ཚོད་བེད་
སྤྱད་ནས་དཔེ་ཆ་ཀློག་དགོས་པ་འདྲ། དཔེ་ཀློག་ནི་གོང་སྨྲས་ལྟར་བསམ་་
གཞིག་གི་ཚབ་བྱེད་ཅིག་ཡིན་པར་མ་ཟད། དེའི་ཁྲོད་མི་གཞན་པས་ང་ཚོའི་
ཚབ་བྱས་ནས་བསམ་བློ་བཏང་སྟེ་རྙེད་འོང་བའི་བྱེད་ཐབས་མི་འདྲ་བ་ཤིན་ཏུ་
མང་པོ་ཡོད་པས། ང་ཚོའི་བསམ་བློའི་དཔྱད་གཞིར་བྱེད་ཆོག དཔེ་ཀློག་གི་
ངོ་བོ་ནི་དེ་ཙམ་ཡིན་པས་ན་ང་ཚོས་དཔེ་ཆ་ཤིན་ཏུ་མང་པོ་ཞིག་ཀློག་མི་དགོས།
དེ་ལྟར་མིན་ཚེ་བསམ་བློ་དེ་ཚབ་པོ་བ་དེ་ལ་གོམས་པར་འགྱུར་བས་དམིགས་
དོན་ངོ་མ་དེ་བརྗེད་པར་འགྱུར་རོ། །མི་གཞན་པས་བཏོད་ཟིན་པའི་འགྲོ་ལམ་
ཁོ་ནར་ཞེན་ན། རང་ཉིད་ཀྱི་བསམ་གཞིག་གི་ལམ་དེ་སྟོར་བར་འགྱུར་བ་་
དང་། གཞན་དུ་ནའང་དཔེ་ཚོགས་ཁྲོད་དུ་རྟག་པར་ལུས་པས། མིག་གི་
དབང་པོ་དེ་མངོན་སུམ་གྱི་འཇིག་རྟེན་འདི་དང་འབྲལ་བར་བྱེད་ལ། བསམ་
གཞིག་གི་རྟེན་འབྱུང་སློང་བྱེད་ལ་ནི་དཔེ་དེབ་ལས་མངོན་གྱུར་གྱི་སྣོད་བཅུད་
འདི་ཉིད་ལྡབ་འགྱུར་གྱིས་ལྷག དེ་ཡང་འདི་ཉིད་དང་མིག་སྔོན་གྱི་དོན་བྱ་ལ་
ནི་གདོད་མའི་རང་བཞིན་དང་ནུས་སྟོབས་ལྡན་པས་བསམ་གཞིག་གི་འཇུག་
ཡུལ་ལེགས་ཤོས་ཡིན་པས་ན། དེ་ཡིས་བསམ་བློའི་འགུལ་སྐྱོད་འདི་ཉིད་ཤིན་
ཏུ་སྐུལ་སླ།
དངོས་དོན་འདི་ལ་གཞིགས་ཚེ། ང་ཚོས་གསུང་རྩོམ་ལས་སུ་ཞིག་་་་་
བསམ་བློ་བ་དང་སུ་ཞིག་དཔེ་དེབ་མཚན་ཉིད་རིག་པ་བ་ཡིན་པ་དབྱེ་བ་འབྱེད་
ཐུབ་ལ། དེ་ལྟར་ནུས་པར་མཚར་རྒྱུའང་ཅི་ཡང་མེད་དེ། སྔ་བ་ནི་དྲང་
བདེན་དང་། ཐད་ཀ་བ་དང་། ཐོག་མ་བ་ཞིག་ཡིན་ལ། བསམ་བློ་དང་
མཚོན་ཚུལ་ཚང་མར་རང་འགོ་ཚུགས་པའི་ཁྱད་རྟགས་ཤིག་ཡོད་པ་དང་།
མ་ནི་དེ་ལས་ལྡོག་སྟེ་གཞན་ཟེར་བཏུས་པ་དང་གཞན་གྱི་གོ་དོན་བརྒྱུད་ལེན་
བྱས་པ་སྟེ། ཡང་ཡང་བཏབ་པའི་ཐམ་རིས་སླར་ཡང་བཏབ་པ་བཞིན་གསལ་
བོ་མིན་ཅིང་ཤུགས་དང་མི་ལྡན་པར་མ་ཟད། དེ་ཚོའི་རྩོམ་ལུས་ཀྱང་སྲོལ་རྒྱུན་
གྱི་ཚིག་རྙིང་ཡིག་གོག་དང་དུས་བབ་ཀྱི་དར་རྒྱུག་ཆེ་བའི་བརྗོད་སྟངས་གཉིས་
མཉམ་བསྲེས་སུ་བྱས་པ་གསལ་བོར་ཤེས་ཐུབ། གནས་ཚུལ་འདིའང་རང་གི་
རྒྱལ་ཁབ་ཀྱིས་དངུལ་ལོར་ལུགས་མ་སྐྲུན་མ་ཤེས་པར་རྒྱལ་ཁབ་གཞན་གྱི་དངུལ་
སྒོར་བཀོལ་སྤྱོད་བྱེད་པའི་རྒྱལ་ཁབ་དང་ཆ་འདྲ་བར་ཡོད།
ཉམས་མྱོང་ཡང་དཔེ་ཀློག་དང་འདྲ་སྟེ། བསམ་གཞིག་གི་ཚབ་བྱེད་མི་
རུང༌། ཉམས་མྱོང་རྐྱང་བ་དང་བསམ་གཞིག་བར་གྱི་འབྲེལ་བ་ནི་ཟས་དང་དེ་
འཇུ་བར་བྱེད་པའི་འབྲེལ་བ་དང་མཚུངས། གལ་ཏེ“ཉམས་མྱོང”གིས་རང་
བསྟོད་བྱས་ཏེ་ཁོ་རང་ཡོད་པ་ཁོ་ནས་འགྲོ་བ་མི་ཡི་ཤེས་རབ་འཕེལ་བར་སྐུལ་
འདེད་བྱས་ཞེས་སྨྲ་བར་བྱེད་ན་ནི་ལུས་ཕུང་གནས་ཤིང་འཚོ་བ་ནི་བདག་གི་
བྱེད་ལས་ཁོ་ནའོ་ཞེས་ཁ་ཡིས་རང་ལ་བསྟོད་ར་བྱེད་པ་དང་འདྲ་བར་དགོད་བྲོ་
བ་ཞིག་ཡིན།
དངོས་གནས་ནུས་པ་དང་ལྡན་པའི་བསམ་བློ་ནི “ཡང་དག” དང
“གསལ་ཁ་ཐོན་པའི”ཆ་ནས་མི་ཕལ་བ་དག་གིས་དངོས་གནས་འགྲན་དུ་མེད་
དེ། མི་དེ་རིགས་ཀྱི་ཀླད་པ་ནི་དུས་རྟག་པར་སྙན་ངག་གམ། ལྷུག་རྩོམ་མམ།
ཡང་ན་རོལ་དབྱངས་གང་རུང་ལ་བརྟེན་ནས་ཡང་དག་དང་གསལ་ཁ་ཐོན་པའི་
སྒོ་ནས་ཕྱི་རུ་མཚོན་པར་བྱེད་པའི་འདོད་མོས་དང་ལྡན་པ་ཞིག་ཡིན་ལ། སྤྱིར་
བཏང་པ་རྣམས་ནི་དེ་འདྲ་མིན་པས་ན་ང་ཚོས་དེ་ཉིད་རྒྱུ་མཚན་དུ་བྱས་ནས་
རྩོམ་མཁན་དེ་ཚོའི་ཀླད་ནུས་བཟང་ངན་ཤན་འབྱེད་བྱེད་ཆོག
རྩོམ་པ་པོ་རིམ་གྲས་དང་པོར་གཏོགས་པ་དག་གི་བསམ་བློའི་ཁྱད་རྟགས་
ནི་ཁོ་ཚོས་བརྡར་ཤ་བཅད་པ་ཚང་མ་དངོས་སམ་ཐད་ཀར་བ་ཞིག་ཡིན་ལ།
བརྩམས་ཆོས་ཀྱང་ཚང་མ་རང་ཉིད་ཀྱིས་བསམ་བློ་བཏང་བའི་གྲུབ་འབྲས་ཡིན་
པར་བརྟེན། དཔེ་སྐྲུན་བྱས་རྗེས་གནས་ཡུལ་གང་ཡིན་ལ་མ་ལྟོས་པར་རིམ་
གྲས་དང་པོར་གཏོགས་པ་སུས་ཀྱང་ཤེས་ཐུབ། དེའི་དབང་གིས་བསམ་བློའི་
ཁྱབ་ཁོངས་སུ་ཁོ་ཚོ་ནི་རྒྱལ་ཕྲན་གྱི་མངའ་བདག་དང་འདྲ་བར་བཙན་རྒྱལ་ཆེན་
མོར་གཏོགས་ཤིང་། རྩོམ་པ་པོ་གཞན་རྣམས་ནི་བློན་ཕྲན་གྱི་གོ་གནས་ཙམ་དུ་
ཡོད་དོ། །
ཁ་ཤས་ནི་ནམ་དང་ནམ་དུའང་དབང་ཆོད་ཅན་དུ་བཀུར་བ་དེ་ཚོའི་ལུང་
ཚིག་དྲངས་ནས་དོན་དག་གང་རུང་ལ་བདེན་དཔང་བྱེད་ཅིང་། དེ་ཡིས་རང་
ཉིད་ཀྱི་གོ་བ་དབུལ་བོ་དང་ལྟ་བ་ཉམ་ཐག་དེའི་ཚབ་བྱེད་པར་དགའ་སྟེ།
རྩོད་འགྱེད་ཀྱི་ཁྲོད་དུ་ལུང་དེ་དག་འདྲེན་དུ་ཡོད་ཚེ་རྒྱབ་རྟེན་གྱི་རི་བོ་དཔངས་
མཐོ་བ་རྙེད་པ་དང་འདྲ་བར་རྨོངས་བྲོད་བྱེད། གནས་ཚུལ་འདི་འདྲ་བྱུང་
བའང་བསམས་ན་སེ་ནེ་ཙ(1)ཡིས་བཤད་པའི“དགག་པ་རྒྱག་པ་ལས་ཡིད་ཆེས་
བྱས་ན་དགའ”ཞེས་པའི་ལུང་གི་ངན་ཤན་ཐེབས་པ་འདྲ། དེ་ཡང་རྩོད་པའི
གཡུལ་དུ་འཇུག་པའི་ཚེ་ན་རང་སྲུང་དང་ཕར་རྒོལ་གྱི་དྲག་ཆས་དགོས་ལ། མི་
དེའི་རིགས་ལ་བསམ་གཞིག་དང་ཤན་འབྱེད་ཀྱི་ནུས་པ་ཉིས་ཆར་མེད་པས་་
དབང་ཆོད་ཅན་གྱི་སྐད་ཆ་ལུང་དུ་འདྲེན་པ་ལས་བྱ་ཐབས་གཞན་མེད(འདི་
ཡང་དབང་ཆོད་ཅན་ལ་བརྩི་བཀུར་བྱས་པའང་ཡིན) པ་ལ་རང་གིས་ནི་སྲུང་
འཁོར་བཟང་ཤོས་ཤིག་རྙེད་པར་བརློམས་ནས་འདི་ལ་ཁུངས་བཅོལ་ཏེ་རིགས་
པ་བསྟུད་མར་འཕེན་ཞིང་། རྣམ་པར་རྒྱལ་བའི་གད་རྒྱངས་སྒྲོག་པར་བྱེད།
མངོན་སུམ་གྱི་འཇིག་རྟེན་འདིར་ཁུངས་ལུང་ཅི་འདྲ་མང་པོ་ཞིག་བཀོལ་
ནས་ང་ཚོ་ཇི་ལྟར་བདེ་སྐྱིད་ལྡན་པ་དང༌། གང་ལྟར་སྤྲོ་བས་ཁེངས་པ་བདེན་
དཔང་བྱས་ནའང་དོན་དམ་དུ་ང་ཚོ་སྟོབས་ཤུགས་ལྗིད་པོའི་འོག་ཏུ་འཚོ་བཞིན
ཡོད་པས། དེ་ལས་རྣམ་པར་མ་རྒྱལ་ཕྱིན། བདེ་སྐྱིད་དུ་འཆད་རུང་བ་ཅི་
ཡང་མེད། འོན་ཀྱང་བསམ་བློའི་འཇིག་རྟེན་ཁྲོད་སེམས་ཙམ་ལས་ལུས་མེད་
པས་སྟོབས་ཤུགས་ལྗིད་པོ་དེ་མེད་ལ། དབུལ་ཕོངས་ཀྱི་སྡུག་བསྔལ་ནི་དེ་བས་
ཀྱང་མེད། དེས་ན་སྐྱོན་གྱིས་མ་གོས་པའི་བསམ་བློ་ཕུན་སུམ་ཚོགས་པ་དང་
ལྡན་པའི་མི་ལ་མཚོན་ན། ཡིད་ལ་གསལ་ཆ་ལེགས་པོ་འཁྲུངས་པའི་སྐད་ཅིག་
དེ་ལ་ཐོབ་པའི་བློ་སྐྱེད་གསར་པའི་དགའ་བ་དེར་ནི་སྲིད་པ་དམན་པ་དག་གིས་
འགྲན་པའི་ཆ་ཕྲ་མོ་ཙམ་ཡང་མེད་དོ། །
བསམ་བློ་དེ་བློ་ཡི་མདུན་སྔར་མངོན་སུམ་དུ་སླེབས་པ་ནི་ཤིན་ཏུ་མཛའ་
བའི་སྙིང་སྡུག་དེ་མིག་སྔར་ཕེབས་པ་དང་འདྲ་བས། སྙིང་སྡུག་དེ་ལ་མཛའ་བ་
སྟོན་པ་ཇི་བཞིན་བསམ་བློ་དེ་ཉིད་གཏན་ནས་བརྗེད་པ་མི་སྲིད་དོ། །དེ་བཞིན
སྙིང་སྡུག་དེ་ཉིད་ཁྱོད་དང་རིང་དུ་གྱེས་ནས་བཞུད་པ་ན་སེམས་ལ་མྱ་ངན་སྐྱེད་
པ་བཞིན་གལ་ཏེ་རྨད་དུ་བྱུང་བའི་བསམ་བློ་དེ་ཉིད་དུས་ལྟར་ཡི་གེར་མ་བཏབ་
ན། ཕྱིར་འཁོར་མེད་པར་གཏན་དུ་བཞུད་དེ། བཙལ་ཀྱང་མི་རྙེད་པར་
འགྱུར་སྲིད།
བསམ་གཞིག་བྱེད་དགའ་བའི་མི་ལ་མཚོན་ན། འཇིག་རྟེན་འདིར་རིན་
ཐང་དང་ལྡན་པའི་བསམ་བློ་མི་ཉུང་མོད། འོན་ཀྱང་བསམ་བློ་དེ་དག་ཁྲོད་
འཕར་ཤུགས་སམ་ལྡོག་འཕྲོའི་བྱེད་ནུས་ལྡན་པའམ་བསམ་བློ་དེ་ཉིད་དཔེ་ཆར་
བསྐྲུན་རྗེས་ཀློག་མཁན་དག་དང་ཉམས་འུར་ཡོང་བའི་རིགས་མང་དུ་མི་མཐོང་།
དེང་ཐོག་མི་རྣམས་ཀྱིས་རིན་ཐང་ཡོད་ཁོ་ཐག་ཡིན་པ་དེ་ཚོར་བསམ་
གཞིག་བྱེད་ཚེ། རང་ཉིད་ཀྱི་དོན་དུ་འདང་བརྒྱབ་པ་ཡིན་པས་ན་འདི་ལས་
བསམ་བློ་བ་དག་རིགས་གཉིས་སུ་དབྱེ་ཆོག་སྟེ། གཅིག་ནི་རང་དོན་དུ་རྐང་
བཙུགས་ཀྱིས་བསམ་གཞིག་བྱེད་པའི་བསམ་བློ་བ་དང་། ཅིག་ཤོས་ནི་གཞན
ངོ་སྒོམ་པའི་བསམ་བློ་བའོ། །སྔ་མ་ནི“རང་བསམ་བློ་བ”སྟེ། ཤེས་རབ་དང་
ལྡན་པ་དེ་ཚོ་ཁོ་ནས་དོན་བྱ་ལ་བསམ་གཞིག་ནན་མོ་བྱས་པས་ན་མཚན་ཉིད་པ་
ངོ་མ་ཡིན་ལ། དོན་དམ་དུ་ཁོ་ཚོའི་ཚེ་གང་བོའི་སྤྲོ་བ་དང་བདེ་སྐྱིད་ཀྱང་
བསམ་བློ་ཡི་ཁྲོད་དུ་གནས་ཡོད། ཕྱི་མ་ལ་ནི“ལྟར་སྣང་རྟོག་གེ་པ”རུ་འབོད་
ཆོག་སྟེ། ཁོ་ཚོས་མི་གཞན་གྱིས་རང་ལ“བསམ་བློ་བ”རུ་འབོད་པར་རེ་ལྟོས་
འཆའ་ཞིང་། དེ་ཚོའི་བདེ་སྐྱིད་ཀྱང་མི་གཞན་གྱི་དགའ་མགུའི་ཁྲོད་དུ་ཡོད།
ཡང་གཅིག་བཤད་ན་རྗེས་མ་དེའི་རིགས་འཇིག་རྟེན་པ་ཕལ་བ་ཚོ་མགུ་བའི་དོན་
དུ་འབུངས་པར་བྱེད། དེ་མིན་ད་དུང་རིགས་ཤིག་ཡོད་པ་ནི་རིགས་སྔ་མ་
གཉིས་ཀྱི་བར་དུ་སྣང་བ་འདྲ་བས། ང་ཚོས་དེའི་རིགས་ཀྱི་བྱེད་སྟངས་ཧྲིལ་
བོར་དཔྱད་ན་ད་གཟོད་ཡང་སྙིང་རིགས་གང་དུ་གཏོགས་པ་ཤེས་ཐུབ། ལི་སི
ཐེན་པོ(4)ནི་རིགས་དང་པོར་གཏོགས་ཤིང་། ཧེ་གར་ནི་རིགས་གཉིས་པར་
གཏོགས་པ་ཤིན་ཏུ་གསལ།
འཚོ་གནས་ཀྱི་གནད་དོན་ཏེ། གསལ་ཁ་མེད་ཅིང་། དཀའ་སྡུག་ཆེ
ལ། སྐད་ཅིག་གི་རང་བཞིན་ཅན། རྨི་ལམ་སྒྱུ་མ་ལྟ་བུའི་གནད་དོན་འདིར་
ནན་ཏན་སྒོས་རྩད་ཞིབ་བྱས་པ་ཙམ་གྱིས་བྱ་བ་གཞན་དག་ཐམས་ཅད་ལོགས་སུ་
བསྐྱུར་དགོས་པ་འདྲ། དོན་དངོས་སུ་ཤིན་ཏུ་ཉུང་བ་མི་ཁ་ཤས་ཙམ་ལས་
གཞན་ཚོར་གནད་དོན་དེའི་ཐད་གོ་རྟོགས་ཅུང་ཟད་ཀྱང་སྐྱེས་མེད་ལ། ཐ་ན་
ཐབས་ཅི་ཡོད་ཀྱིས་གཡོལ་བར་བྱེད་དེ། གནད་དོན་འདི་ཉིད་སྐོར་གྲོས་སྡུར་
བྱེད་པ་ལས་བློ་དེ་ཉིད་རང་ཉིད་དང་གཅིག་ཏུ་འབྲེལ་བའི་དོན་བྱ་ཞིག་གི་སྟེང་
དུ་བསྐོར་བ་དགའ་སྙམ་བཞིན་ཡོད་པའམ། ཡང་ན་མཚན་ཉིད་རིག་པ་ཕལ་
བའི་མ་ལག་ཙམ་བླངས་ནས་མི་མང་མགུ་བ་ཙམ་བྱེད་བཞིན་ཡོད། མཚམས་
འདིར་སླེབས་ཚེ“མི་ནི་བསམ་གཞིག་བྱེད་མཁན་སྲོག་ཆགས་ཤིག་ཡིན”ཅེས་པ་
ལའང་དོན་དུ་དོགས་པ་ཟ་ཞིང་། “བསམ་གཞིག”ཞེས་པ་ལའང་འགྲེལ་
བཤད་རིགས་མི་འདྲ་བ་མང་པོ་ཡོད་པར་གྱུར། ཡང་གཅིག་བྱས་ན་མིའི་་
རིགས་ཀྱི་བསམ་བློ་མེད་པའམ་བླུན་རྨོངས་ལའང་ཡ་མཚན་ཁྱད་པར་བ་སྐྱེ་དོན་
མེད་དེ། མི་ཕལ་བའི་ཤེས་རབ་ཀྱི་རྩལ་དང་མཐོང་རྒྱ་དེ་སྲོག་ཆགས་གཞན་
ལས་ཆེ(སྲོག་ཆགས་དེ་ཚོས་འདས་པ་དང་མ་འོངས་པའི་འདུ་ཤེས་མེད་པར
“ད་ལྟ”ཙམ་དུ་འཚོ)བར་ཡོད་མོད། འོན་ཀྱང་བསམ་ཚོད་ལྟར་གྱི་ཟབ་
ཚད་ཅིག་ནི་མེད་པའི་ཕྱིར་རོ། །
གལ་ཏེ་འཛམ་གླིང་ཡོངས་སུ་དངོས་གནས་བསམ་གཞིག་བྱེད་མཁན་གྱིས་
གང་བར་གྱུར་ན་འདྲ་མིན་སྣ་ཚོགས་ཀྱི་སྒྲ་གཟན་པོ་དེ་འདྲ་མང་པོ་ཞིག་གནས་
ཡུལ་མེད་སྙམ་མོད། འོན་ཀྱང་ད་ལྟ་ནི་སྤྱི་ཚོགས་ཀྱི་གྲུ་ག་ཐམས་ཅད་དུ་ཤ་སྐྱི་
གཡའ་ཞིང་སྣང་བ་གཟེང་བར་བྱེད་པའི་སྒྲ་གཟན་པོ་སྙིང་པོ་དང་བྲལ་པ་དེས་
ཁེངས་ནས་འདུག(《སྒྲ་གཟན་པོའི་སྐོར》དུ་གསལ) བྱེད་པོས་མི་ཅེས་པ་
སྐྲུན་པའི་སྐབས་དེར་གལ་ཏེ་ང་ཚོའི་འདོད་བློ་དང་བསྟུན་པ་ཡིན་ན། ང་ཚོར་
རྣ་བ་གཉིས་པོ་བཏོད་པ་མི་འོས་ལ། ཡང་ན་ཕ་ཝང་དང་འདྲ་བར་ང་ཚོའི་རྣ་
བའི་ནང་དུ་མཁའ་དབུགས་རྒྱུ་ལམ་གཅོད་བྱེད་ཀྱི“སྐྱི་ཁེབས”ཤིག་གཡོགས་
འོས (འདིའི་ཐད་ནས་ང་ཕ་ཝང་ལ་ཡིད་སྨོན་ཡང་ཡང་འཆོར་མྱོང) མོད།
གང་ལྟར་མཐར་མཇུག་མི་འདི་དག་ཀྱང་སྲོག་ཆགས་གཞན་རྣམས་ལྟ་བུའི་སྐྱོ་བོ་
ཞིག་ལས་མ་འོངས། གནམ་གྱིས་མི་ཅེས་པ་བསྐྲུན་ཚེ་འཚོ་གནས་ཡོང་བར་
འདང་ངེས་ཀྱི་སྟོབས་ཤུགས་ཙམ་གྱིས་ཆོག་པར་སྔ་ས་ནས་རྩིས་ཐག་བཅད་ཟིན།
དེའི་ཕྱིར་ཉིན་མཚན་གང་ཡིན་དང་གཞན་གྱིས་ཅི་ཞིག་དྲིས་མ་དྲིས་ལ་མ་ལྟོས་
པར་མིའི་རྣ་བ་ནི་རྟག་པར་ཁ་ཕྱེས་ཏེ་ཡོད་ལ། འདི་ཡང་ང་ཚོར“གནོད་འཚེ་
གཏོང་མཁན་ཉེ་བར་སླེབས་པ”སྒྲོག་བདེ་བའི་ཆེད་དུ་བྱས་པ་འདྲ།

གསུམ་པ། དཔེ་ཀློག་དང་དཔེ་ཆ།

དང་པོ།
བླུན་རྨོངས་དང་ཤེས་མེད་ནི་ཁེ་བ་དང་ཕྱུག་ཆེན་ཚོར་རོལ་ཏུ་ཁྲིད་པ་ལྟར་
བྱུང་བས་ན། དེ་ཚོའི་རིན་ཐང་ལྷག་པར་དམན་པར་བྱེད། དབུལ་པོ་ཚོ་ནི་
ལྟོ་གོས་ལ་བྲེལ་བས་དཔེ་ཆ་ཀློག་པ་དང་བསམ་གཞིག་བྱེད་པའི་ཁོམ་ལོང་མེད་
པས་ཤེས་མེད་དུ་འགྱུར་བར་ཡ་མཚན་སྐྱེ་རྒྱུ་ཅི་ཡང་མེད། ཕྱུག་པོ་ཚོ་ནི་དེ་
ལྟར་མ་ཡིན་ནའང་དེ་ཚོའི་ཁྲོད་ཀྱི་ཤེས་མེད་དག་རྟག་པར་འདོད་པ་མཐུར་ཡན་
དུ་བཏང་སྟེ། མི་ཚེ་བཟི་ཡོམ་གྱིས་སྐྱེལ་བས། གཅན་གཟན་རི་དྭགས་ཀྱི་
ངང་ཚུལ་ལས་མ་འདས། དེ་ཚོས་ནི་མ་གཞིར་རིན་ཐང་ཆེན་པོ་ཡོད་པའི་བྱ་
བ་རེ་བསྒྲུབ་ཆོག་མོད། རྒྱུ་ནོར་དང་དུས་ཚོད་བེད་སྤྱོད་བྱེད་མི་མཁས་པ་འདི་
ཅི་འདྲའི་སྐྱོ་བ་ལ།
གཉིས་པ།
ང་ཚོས་དཔེ་ཆ་ཀློག་སྐབས་མི་གཞན་པས་ང་ཚོའི་ཚབ་བྱས་ཏེ་བསམ་བློ་
གཏོང་གིན་ཡོད་དེ། ང་ཚོས་ནི་དེའི་བསམ་བློའི་འགུལ་སྐྱོད་བརྒྱུད་རིམ་དེ་
སྐྱར་ཟློས་བྱེད་པ་ཙམ་ཡིན་ཏེ། དཔེར་ན་བྱིས་པ་ལ་ཀློག་སློབ་སྐབས། སྨྱུ་གུ་
ཡིས་དགེ་རྒན་གྱི་ཞན་སྨྱུག་གི་སྨྱུག་ཁ་དེད་ནས་ལད་འབྲི་བྱེད་པ་དང་གཉིས་སུ་
མ་མཆིས། དཔེ་ཆ་ཀློག་སྐབས་བསམ་བློའི་འགུལ་སྐྱོད་ཀྱི་ཆ་ཆེ་བ་ཞིག་བག་ལ་
ཉལ་དུ་བཅུག་ཡོད་པས། ང་ཚོས་རེ་ཞིག་རང་རྟོགས་སྒོས་བསམ་བློ་མི་གཏོང་
བར་དཔེ་ཆ་ལག་ཏུ་བླངས་ནས་ཀློག་པ་ན་ཡང་ཞིང་བདེ་བའི་ཉམས་ཤིག་འཆར་
མོད། དོན་དམ་དུ་དེ་དུས་ང་ཚོའི་ཀླད་པ་དེ་མི་གཞན་གྱི་བསམ་བློའི་འགུལ་
སྐྱོད་ར་བ་ཞིག་ཏུ་གྱུར་འདུག དེའི་ཕྱིར། དཔེ་ཆ་ཀློག་པ་ཇི་ལྟར་མང་
བའམ་ཉིན་ཧྲིལ་བོར་དཔེ་དེབ་ཉུག་པའི་མི་དེས་དེ་ལ་བརྟེན་ནས་བསམ་བློ་གསོ་
སྐྱེད་བྱེད་ཆོག་མོད། འོན་ཀྱང་བསམ་གཞིག་གི་ནུས་པ་རིམ་གྱིས་ཉམས་པར་
འགྱུར་ཏེ། དཔེར་ན་རྟག་པར་རྟ་ལ་ཞོན་ནས་འགྲོ་བའི་མི་དེ་རྐང་ཐང་དུ་
འགྲོ་བའི་ནུས་པ་ཞན་པ་ལྟ་བུ་ཞིག་ཡིན། རིག་པ་སྨྲ་བ་མང་པོ་ཞིག་དཔེ་ཆ་
ཀློག་རྒྱུ་མང་དྲགས་པས་གླེན་པར་གྱུར་པ་རེད། ནམ་རྒྱུན་དཔེ་ཆ་ཀློག་ཅིང་།
ཁོམ་པ་ཅུང་ཟད་བྱུང་ཚེ་དཔེ་དེབ་ལག་ཏུ་འཛིན་མཁན་དེའི་བསམ་བློ་ནི་རྒྱུན་
དུ་ལག་ཤེས་ལ་རྩོལ་བ་ལས་ཀྱང་སྦྲིད་ཡོམ་དུ་འགྱུར་ཏེ། ལག་ཤེས་ལ་རྩོལ་
བའི་སྐབས་སུ་རང་གི་བསམ་བློ་ཞིག་གི་ནང་དུ་གནས་ཡོད་པའི་ཕྱིར་རོ། །
འཕར་ཆས་གང་རུང་ཞིག་རྟག་པར་དངོས་པོ་ཞིག་གིས་ཡུན་རིང་མནན་གྱུར་ན་
འཕར་ཤུགས་ཉམས་པར་འགྱུར་བ་ང་ཚོས་ཤེས་སླ་ལ། ང་ཚོའི་བསམ་བློའང་
དེ་དང་འདྲ་བར་རྟག་པར་གཞན་གྱི་བསམ་བློའི་གནོན་ཤུགས་ཀྱི་འོག་ཏུ་གནས་
ཕྱིན་འཕར་ཤུགས་ཡུན་གྱིས་ཉམས་པར་འགྱུར། ཡང་དཔེར་ན། ཟས་ཀྱིས་
ལུས་ཁམས་གསོ་བར་བྱེད་མོད། འོན་ཀྱང་ཟ་ཆེས་ན་ཕོ་བར་གནོད་ཅིང་ཐ་ན་
ལུས་ཧྲིལ་བོར་མི་འཕྲོད་པ་ལྟ་བུ་ཞིག་ཡིན་ཏེ། ང་ཚོའི“བསམ་བློའི་ཁ་ཟས
ཀྱང་མང་ཐལ་ན་ཕན་ལས་གནོད་པར་འགྱུར་རོ། །དཔེ་ཆ་བཀླགས་པ་ཇི་ལྟར་
མང་བ་དེ་ཙམ་གྱིས་ཀླད་པར་གནས་ཡོད་པ་ཇེ་ཉུང་དུ་འགྱུར་ཏེ། དེ་གཉིས་
བར་གྱི་འབྲེལ་བ་ལྡོག་འགྲོས་སུ་སྣང་། དཔེ་ཆ་བཀླགས་པ་མང་བའི་ཀླད་པ་
དེ་ནི་ཐད་དུ་འཚང་ཀ་བྱེད་ཅིང༌། ཐོག་ཏུ་རིམ་པར་བརྩེགས་པས། སྣག་རྩི་
སྣ་ཚོགས་བྱུགས་པའི་ཤིང་བྱང་ཞིག་དང་ཀུན་ནས་མཚུངས། དཔེ་ཆ་་་
བཀླགས་ལ་བསམ་གཞིག་མ་བྱས་པ་ལ་བློ་སྐྱེད་གཏན་ནས་ཡོད་མི་སྲིད། དྲན་
ཡུལ་དུ་གནས་པ་ཙམ་ཡོད་སྲིད་པའི་དབང་དུ་བཏང་ནའང་སྲབ་ཅིང་རྐང་མ
ཚུགས་པས། མང་ཤོས་མི་འགྱང་བར་བརྗེད་ནས་ལྷག་མེད་དུ་ཡལ་བར་་་
འགྱུར། མི་ཡི་ལུས་ལ་མཚོན་ནས་བཤད་ན་ང་ཚོས་ཟོས་པའི་ཟས་རིགས་ཆ་ལྔ་
བཅུར་བྱས་པའི་གཅིག་ཙམ་མ་གཏོགས་འཚོ་བཅུད་དུ་ལེན་མི་ཐུབ་པར་གཞན་
རྣམས་དབུགས་འབྱིན་རྔུབ་དང༌། རླངས་པར་འགྱུར་བ་སོགས་ཀྱི་བྱེད་ལས་
ཀྱིས་འཛད་གྲོན་དུ་གཏོང་བར་བྱེད། བསམ་བློའི་འཚོ་བཅུད་ཀྱང་ངང་ཚུལ་
དེ་ལས་མ་འདས།
དེ་ཙམ་དུ་མ་ཟད་ཤོག་ཐོག་ཏུ་ཕབ་པའི་བསམ་བློ་དེ་བྱེ་ཐང་དུ་བཞག་
པའི་རྐང་རྗེས་ཙམ་དང་འདྲ་སྟེ། ང་ཚོས་དེ་སོང་བའི་བཤུལ་ལམ་ཙམ་ཞིག་
རྙེད་ཀྱང་སྲིད་མོད། ལམ་ཁ་དེ་རུ་དེ་ཡིས་ཅི་ཞིག་མཐོང་བ་ཤེས་དགོས་ན་ནི
ངེས་པར་དུ་ང་ཚོ་རང་གི་མིག་ཟུང་ལ་བརྟེན་དགོས།
གསུམ་པ།
རྩོམ་པ་པོ་དག་ལ་རང་རང་གི་ཆེད་མཁས་ཀྱི་ཆ་རེ་ཡོད་དེ། དཔེར་ན་
རྩོད་ཉམས་ཆེ་བ་དང་། ·སྤོབས་ཉམས་རྫོགས་པ། གསལ་ལ་འདུས་པ།
མཛེས་ལ་མཆོག་ཉམས་ལྡན་པ། ཡང་ལ་གྲིམ་ཤ་དོད་པ། རྩེད་མཚར་གྱི་
ཉམས་ཐོན་པ། ཉིང་འདུས་གནད་དུ་ཕྱིན་པ། ཤུགས་འབྱུང་བབ་ཀྱིས་
ཆགས་པ། རྩོམ་འགྲོས་སྒེག་ཉམས་ཆེ་བ། མཚོན་སྟངས་ཕོད་པ་ལོངས་པ་
སོགས་ལྟ་བུ་ཡིན་མོད། འོན་ཀྱང་ཁྱད་ཆོས་དེ་ཚོ་ཁོང་རྣམ་པའི་བརྩམས་ཆོས་
བཀླགས་པས་མི་ཤེས། གལ་ཏེ་ང་ཚོར་ལྷན་སྐྱེས་ནས་ལེགས་ཆ་དེ་ཚོ་ཡོད་ན།
དཔེ་ཀློག་བྱེད་སྐབས་བློ་སྐྱེད་ཐོབ་སྟེ། རང་གི་སྐྱེས་ཐོབ་ཀྱི་རྩལ་ཁ་འབྱེད་པར་
བྱེད་སྲིད། གཞན་རྣམས་མིག་དཔེར་བྱས་ཐོག་དེ་ཚོ་བེད་སྤྱོད་མཁས་པར་
བྱུང་ན་ད་གཟོད་ང་ཚོ་རང་ལའང་དེ་དང་རིགས་འདྲའི་ཡོན་ཏན་ཞིག་འཐོབ་
འོང་། འདི་ལྟར་དཔེ་ཆ་ཀློག་པ་དེས་རང་གི་སྐྱེས་ཐོབ་ཀྱི་ཁྱད་ཆོས་ཇི་ལྟར་
འཚོལ་བར་སློབ་སྟོན་བྱེད་ཐུབ་ལ། དེར་བརྟེན་ནས་རྩོམ་འབྲིའི་ནུས་རྩལ་
ཡང་སྐྱེད་བསྲིང་བྱེད་ཐུབ་མོད། སྔོན་འགྲོའི་ཆ་རྐྱེན་ཞིག་ཡོད་པ་ནི་རང་ཉིད་
ལ་ལྷན་སྐྱེས་ཀྱི་ཡོན་ཏན་དེ་ཡོད་དགོས། དེ་ལྟར་མིན་ཚེ། ང་ཚོས་དཔེ་ཆ་
ཀློག་པས་ཚིག་རྙིང་ཡིག་གོག་ཁ་ཤས་སྦྱོང་ཐུབ་པ་ལས་ཕན་པ་གཞན་ཅི་ཡང་
མེད་ཅིང་། རབ་ཏུ་ཕྱིན་ནའང་ལད་ཟློས་མཁན་ཀླད་མེད་ཅིག་ལས་མི་་་་་་
འོང་། །
བཞི་པ།
ས་ཡི་རིམ་པར་གོ་རིམ་བཞིན་གནའ་བོའི་སྐྱེ་དངོས་ཉར་ཡོད་པ་བཞིན་
དཔེ་མཛོད་ཁང་གི་དཔེ་སྟེགས་སུའང་ལོ་རྒྱུས་རིམ་བྱུང་གི་གནའ་དཔེ་དག་་
ཚགས་སུ་བསྒྲིགས་ཡོད། ཕྱི་མ་དེ་ཡང་སྔ་མ་དང་འདྲ་བར་དུས་སྐབས་དེར་
ལྟོགས་པ་ལྟོ་དང་ཕྲད་པ་ལྟར་དུས་སྐབས་ཤིག་རིང་ཀློག་མཁན་ཤིན་ཏུ་མང་ཡང་
སྲིད་མོད། ད་ལྟ་ནི་འགྱུར་རྡོ་དང་འདྲ་བར་ཚེ་སྲོག་ཉམས་ཟིན་པས།
“རྩོམ་རིག་རང་བཞིན་གྱི”གནའ་ཆས་རྟོག་ཞིབ་པ་ཚོས་ལྟ་ཀློག་བྱེད་པ་ཙམ་དུ
ཟད་དོ། །
ལྔ་པ།
ཧེ་རོ་ཏོ་ཐུ(1)ཡིས་བཤད་པ་ལྟར་ན། ཤེ་རུ་ཤེ་སི( ཏ་ཟིག་གི་རྒྱལ་པོ)
ཡིས་རང་ཉིད་ཀྱི་དམག་དཔུང་ཆེན་པོ་ལ་བལྟས་ཀྱིན་ལོ་བརྒྱའི་རྗེས་སུ་གསོན་
པོར་འཚོ་མཁན་གཅིག་ཀྱང་ཡོད་མི་སྲིད་པ་ལ་བསམས་ནས་སེམས་པ་དྲག་ཏུ་
གཡོས་ཏེ་མིག་ཆུ་ཕྲུམ་ཕྲུམ་དུ་ཤོར་ཟེར། ང་ཚོས་དེ་ལས་དཔགས་ན་དཔེ་སྐྲུན་
ཁང་གི་དཔེ་དེབ་དཀར་ཆག་མཐུག་པོ་དེ་ཙམ་གྱི་ཁྲོད་ན་ལོ་བཅུའི་རྗེས་སུ་ད་
དུང་ཀློག་པའི་དཔེ་ཆ་དེབ་གཅིག་ཀྱང་མེད་སྲིད་ཚེ། དེ་ཡང་གོང་དང་འདྲ་
བར་སྐྱོ་བའི་མཆི་མ་བླག་དགོས་པའི་དོན་དག་ཅིག་མིན་ནམ།
དྲུག་པ།
རྩོམ་རིག་གི་སྣང་ཚུལ་ཡང་མི་ཚེ་དང་མི་འདྲ་རྒྱུ་མེད་དེ། གྲུ་ག་ཐམས་
ཅད་ན་གཤིས་སྤྱོད་ངན་པའི་མི་དེ་ཚོ་སྦྲང་ནག་བཞིན་འཚང་ག་རྒྱག་བཞིན་
གནས་ནས་སྤྱི་ཚོགས་ལ་གནོད་འཚེ་གཏོང་བཞིན་ཡོད། རྩོམ་རིག་ཁྲོད་་་་
དུའང་དཔེ་ཆ་ངན་པ་གྲངས་མེད་ཅིག་རྩྭ་ལྡུམ་ལྟར་སྐྱེས་པས་ལོ་ཏོག་ལ་གནོད་
པ་བཟོ་བཞིན་ཡོད། དེ་ཚོ་མ་གཞིར་དངུལ་དང་གོ་གནས་ཀྱི་ཆེད་དུ་བྲིས་པ་
ཡིན་པས། ཀློག་མཁན་ཚོའི་དུས་ཚོད་དང་། སྒོར་མོ། སེམས་ཤུགས་་
བཅས་ཆུད་ཟོས་སུ་བཏང་བས། དཔེ་ཆ་ལེགས་པོ་དང་བྱ་བ་བཟང་པོ་དོན་
གཉེར་མི་འོང་བར་བྱས། ས་ན་ཕན་པ་མེད་ཅིང་གནོད་པ་ཤིན་ཏུ་ཆེ་བར་
སྣང་། སྤྱི་ཙམ་ནས་བཤད་ན་མིག་སྔར་བཅུ་ཆའི་དགུ་ཟིན་པའི་དཔེ་ཆ་ནི་
ཆེད་དུ་དངུལ་སྡུད་བྱེད་ཀྱི་དཔེ་ཆ་ཡིན་ལ། དམིགས་ཡུལ་དེ་ལ་རྩོམ་པ་པོ་
དང་། དཔྱད་བརྗོད་པ། པར་སྐྲུན་ཁེ་བ་བཅས་ཚང་མ་འཛེམ་མེད་ངན་
སྡེབ་བྱེད་བཞིན་འདུག
རིག་གནས་པ་མང་པོ་ཞིག་ལ་མཚོན་ན་ཤིན་ཏུ་སྐྱུག་བྲོ་ཞིང་གཡོ་སྒྱུ་ཅན་
དུ་འདུག་སྟེ། ཁོ་ཚོས་མི་རྣམས་ཡ་རབས་མོས་འདུན་དང་བློ་སྦྱོང་བཟང་པོ་
དོན་དུ་གཉེར་བར་སྐུལ་མི་འདོད་པར་སྨྱུག་ཁ་གཅིག་སྡུད་སྒོས་སྐབས་དར་དཔེ་
གསར་གྱི་ཕྱོགས་སུ་ཐབས་མཁས་ཀྱིས་ཁྲིད་ནས། སྤྱི་འབྲེལ་གྱི་གནས་དག་ཏུ་
ཤེས་ངོམ་དུ་རི་བའི་རྒྱུ་ཆ་ཙམ་མཁོ་སྤྲོད་བྱེད། དཔེར་ན་སེ་པེན་ཏེ་ལེན(2)
དང་། པུ་བེར། ཡུག་གེན • སུར3སོགས་འདི་ཕྱོགས་ལ་ཤིན་ཏུ་མཐུན་
པར་འཇུག་ཅིང་། རེ་ཞིག་མིང་དུའང་གྲགས། རྩོམ་ཡོན་ལེན་ཐབས་ཀྱི་
བརྩམས་ཆོས་དེ་ཚོ་གནས་དུས་གང་དུའང་ཡོད་པར་མ་ཟད། གྲངས་འབོར་
ཡང་ཤིན་ཏུ་ཆེ། དཔེ་ཆ་དེ་ཚོ་ཀློག་མཁན་ནི་ངོ་མ་སྙིང་རྗེའི་ཡུལ་དུ་མཐོང་སྟེ།
དེ་ཚོས་ནི་རྩོམ་མཁན་ཐ་མལ་བ་དེ་དག་གི་བརྩམས་ཆོས་ཀློག་རྒྱུ་དེ་རང་ཉིད་ཀྱི་
འོས་འགན་དུ་རྩི་བཞིན་ཡོད། དེའི་དབང་གིས་གནའ་དང་ད་ལྟའི་རྒྱལ་ཁབ་
སོ་སོའི་ཕུལ་བྱུང་རྩོམ་པ་པོ་ཉུང་ཤས་ཀྱི་ཁྱད་འཕགས་བསྟན་བཅོས་དེ་དག་ཀློག་
པའི་གོ་སྐབས་མེད་པས། མིང་འདྲེན་ཙམ་ནུས་པ་ཙམ་དུ་ཟད། ཁྱད་པར་
དུ་ཉིན་བཞིན་པར་སྐྲུན་བྱེད་པའི་གོ་སླའི་དུས་དེབ་དེ་དག་ནི་དེ་ལས་ཀྱང་གཡོ་
དང་སྒྱུ་མས་ཁེངས་འདུག་སྟེ།། ཚང་མར་རིན་ཐང་ཅན་གྱི་དུས་ཚོད་ཆུད་་
གཟན་དུ་བཏང་ནས་བློ་སྦྱོང་ལ་ཕན་པ་ཡོད་པའི་བརྩམས་ཆོས་ལྟ་བའི་ཁོམ་ལོང་
མེད་པར་བྱེད།
དེའི་ཕྱིར། ང་ཚོས་དཔེ་ཆ་ཀློག་པའི་སྔོན་དུ“གདམ་གསེས་མེད་པར་
མི་ཀློག་པའི”རྩ་དོན་ཡིད་ལ་འཛིན་དགོས་ཤིང་། བྱེད་ཐབས་ཀྱང་དུས་ནམ
དུའང་ཀློག་པ་པོ་མང་ཆེ་ཤོས་ཀྱིས་དགའ་བསུ་དང་ལེན་བྱེད་པའི་དཔེ་ཆ་དེ་མ་
བརྟགས་པར་ཀློག་མི་རུང་། མིང་སྙན་གྲགས་ཆེ་བའི་སྒང་ཡིན་པའམ་ལོ་་
གཅིག་རིང་བསྐྱར་བསྐྲུན་མང་པོ་བྱས་པའི་དཔེ་ཆ་ཡིན་ཕྱིན། ཆབ་སྲིད་དམ་
ཆོས་ལུགས་ལ་གཏོགས་པའམ་ཡང་ན་སྒྲུང་རྩོམ་དང་སྙན་ངག་གང་ཡང་རུང་
ཀློག་པར་འོས་པ་མ་ཡིན་ནོ། །བླུན་པོ་ཚོའི་ཆེད་དུ་རྩོམ་འབྲི་བྱེད་མཁན་ལ་རྟག་
པར་མང་ཤོས་ཀྱིས་དགའ་བསུ་བྱེད་པའི་གནས་ལུགས་འདི་ཤེས་པར་བྱེད་་་
དགོས། དེ་ལས་རིན་ཐང་ཆེ་བའི་དུས་ཚོད་དེ་ག་བཀོལ་ནས་དཔྱད་པ་སོང་
ཟིན་པའི་མི་སྣ་རླབས་ཆེན་ཚོའི་མིང་དུ་གྲགས་པའི་བསྟན་བཅོས་ལ་ལྟ་བ་དགའ
སྟེ། དཔེ་གཞུང་འདི་དག་ཁོ་ནར་བལྟས་པ་ཙམ་གྱིས་ཕན་པ་མངོན་ཐུབ།
དཔེ་ཆ་བཙོག་པོ་མ་བཀླགས་པས་ཁྱོད་ལ་ལེ་འདེད་མི་བྱེད་ལ། དཔེ་ཆ་
ལེགས་པོ་མང་དུ་བཀླགས་པས་ཀྱང་ཁྱོད་ལ་ཁ་ཟེར་མེད་དོ། །སྔ་མ་ནི་སྦྱར་དུག་
དང་འདྲ་སྟེ། ཁྱོད་ཀྱི་བསམ་བློར་གནོད་སྐྱོན་བཟོ་ངེས་ཡིན་ཏེ། དཀྱུས་མ་
ཚོས་རྟག་པར་གསར་དུ་པར་སྐྲུན་བྱས་པའི་དཔེ་ཆ་ཀློག་དགའ་བར་བརྟེན།
སྔ་རབས་མཁས་དབང་ཚོའི་བརྩམས་ཆོས་ཀློག་ཁོམ་མེད་པས་ན་རྩོམ་མཁན་
རང་ཉིད་ཀྱང་སྐབས་དར་གྱི་བསམ་བློ་དོག་པོའི་རྒྱ་རུ་ཚུད་པར་འགྱུར། i
ཚོའི་དུས་རབས་འདི་དེ་ལྟར་རང་གིས་བསྐྱིལ་བའི་རྫིང་བུ་དེར་འཇུག་ཅིང་་
གཏིང་ནས་གཏིང་དུ་བྱིངས་པར་གྱུར།
བདུན་པ།
དཔེ་ཆ་མང་པོ་ཞིག་ནི་གནའ་བོའི་དུས་ཀྱི་བསམ་བློ་བ་ཆེན་པོ་ཚོར་ཆེད་
དུ་དཔྱད་བརྗོད་དང་དེ་ཚོ་མཚམས་སྦྱོར་བྱེད་པའི་དཔེ་ཆ་ཡིན་ལ། ཕལ་བ་
མང་ཤོས་དེ་དག་ཀློག་ལ་དགའ་བ་ལས་བསམ་བློ་བ་དེ་ཚོའི་གསུང་རྩོམ་ངོ་མ་མི་
ཀློག་པ་ནི་སྐབས་དར་གྱི་དབང་དུ་ཤོར་པས་གཞན་པ་ལ་དོ་སྣང་བྱེད་པའི་ལོང་
མེད་པ་ཡིན་ལ། “རིགས་མཐུན་ཕྱོགས་མཚུངས”ཀྱི་གནས་ལུགས་ལྟར་ད་
ལྟའི་ཐ་མལ་བ་ཚོའི་སྙིང་བོས་མ་བཟུང་བའི་སྐད་ཆ་དེ་མི་སྣ་ཆེན་པོའི་གསུང་
ལས་གོ་བ་ལོན་པ་སླ་སྙམ་པའང་ཡིན། དེ་ལྟར་བྱས་པས་གནའ་བོའི་བསྟན་
བཅོས་གྲགས་ཅན་དེ་ཚོ་མིག་གིས་མཇལ་བའི་སྐལ་བ་ཉམས་པར་བྱས།
ཁོ་བོ་སྐལ་བ་བཟང་བ་ལ་བྱིས་པའི་དུས་ནས་ཧྲི་ལི་གེ་གེར(4)གྱི་རྨད་བྱུང་
ལེགས་བཤད་བཀླགས་ཤིང་། རྗེས་སུའང་ནམ་རྒྱུན་དེ་ཉིད་ཚད་གཞིར་་་་་་་
འཛིན་གྱིན་ཡོད། འདི་ལྟར་འཁོད་དེ།
“ཁྱོད་ཀྱིས་རྟག་ཏུ་གནའ་བོའི་བསྟན་བཅོས་ཀློགས། །གནའ་བོའི
མཁས་པའི་བསྟན་བཅོས་དངོས་སུ་ཀློགས། །དེང་གི་མི་ཡིས་དེ་དག་ཟློས་པ་
ལ། །སྙིང་བོ་ཅི་ཡང་མེད་པ་ཤེས་པར་བྱ། །།”
མི་ཕལ་བ་དག་ནི་ལུགས་རྐོང་གཅིག་ཏུ་བླུགས་ཏེ་གྲུབ་པ་ལྟར་ཧ་ཅང་འདྲ་
ཆེས་པས་ན། ཁོང་ཚོའི་དུས་མཉམ་དུ་བྱུང་བའི་བསམ་བློ་དེ་དག་ཕལ་ཆེར་
ཡོངས་སུ་འདྲ་ལ། བསམ་འཆར་ཡང་དེ་འདྲའི་ཐ་མལ་བ་ཞིག་ཏུ་སྣང་། ཁོ་
ཚོས་བསམ་བློ་བ་ཆེན་པོ་ཚོའི་བསྟན་བཅོས་མིང་གྲགས་ཅན་དེ་དག་དཔེ་སྟེགས་
སུ་ལུས་བཞིན་དུ་ཐ་མལ་བ་དེ་ཚོས་བྲིས་པའི་སྙིང་བོ་ཅི་ཡང་མེད་པའི་དཔེ་ཆ་དེ་
དག་གསར་དུ་དཔེ་སྐྲུན་བྱས་པ་ཡིན་ཕྱིན་སྔ་ཕྱི་རྩོད་བཞིན་ཀློག་པར་བྱེད་པ་ནི་
ཅི་འདྲའི་རྨོངས་ཤིང་བླུན་པ་ལ་ཨང་།
རྩོམ་མཁན་ཕལ་བ་དེ་ཚོས་བྲིས་པ་དག་ནི་སྦྲང་ནག་གི་འབུ་ཕྲུག་བཞིན་
ཉིན་བཞིན་མང་དུ་ཐོན་ལ། སྣག་རིས་མ་སྐམ་པའི་དཔེ་ཆ་གསར་པ་ཡིན་པ་
ཁོ་ནས་ཕལ་བ་དག་དེ་ཚོ་ཀློག་པར་དགའ་བ་ནི་བླུན་མཐར་ཐུག་པའི་ལས་སུ་
ཟད། ལོ་ཤས་འགོར་རྗེས་ནི་དེ་ཚོ་ཅིས་ཀྱང་འདོར་བར་བྱེད་ལ། དོན་་
དངོས་སུ་དེ་ཚོ་བྱུང་བའི་ཉིན་དེ་ནས་ཐད་ཀར་དོར་ན་ཤིན་ཏུ་འོས་ཏེ། མི་
རབས་གཞུག་མ་ཚོས་དགོད་གཏམ་སློང་བྱེད་ཙམ་ལས་རིན་ཐང་མེད་པའི་ཕྱིར་
རོ། །
དུས་རབས་གང་དུའང་རིག་རྩལ་མི་འདྲ་བ་རིགས་གཉིས་ཡོད་ལ། དེ་
གཉིས་ཕན་ཚུན་འགལ་མེད་མཉམ་པོར་སྐྱོད་པ་འདྲ་སྟེ། གཅིག་ནི་བདེན་པ་
དངོས་དེ་ཡིན་ལ། ཅིག་ཤོས་ནི་ཕྱི་ཚུལ་འདྲ་བ་ཙམ་ཡིན། སྔ་མ་ནི་ནུབ་པ་
མེད་པའི་རྩོམ་རིག་ཡིན་ཅིང་། རྩོམ་མཁན་གྱིས་ཀྱང་རྩོམ་རིག་ཁོ་ནའི་ཆེད་དུ
རྩོམ་འབྲི་བྱེད། ཁོ་ཚོའི་ལས་བྱ་དེ་གཟབ་ནན་དང་དབེན་འཇགས་ངང་སྤེལ་
ལ། ཤིན་ཏུ་ལྷོད་དལ་ཆེ་བ་ཞིག་ཀྱང་ཡིན་པས། ཡོ་རོབ་གླིང་གི་དུས་རབས
དང་པོའི་ནང་བྱུང་བའི་བརྩམས་ཆོས་ཀྱི་ཕྱེད་ཀའང་མི་ཟིན། རྩོམ་མཁན་
རིགས་གཞན་དག་དེ་ཚོ་ནི་རྩོམ་ཡིག་ཟས་གོས་དང་ཕ་མར་བྱེད་ལ། བརྩམས་
ཆོས་བྲེལ་མྱུར་ཧོད་རྒྱུག་གིས་ཐོན་ཅིང་། ཟུར་དཔྱད་པའི་དགའ་འབོད་དང་
སྐུལ་འབོད་ཐོབ་པ་དང་། ལོ་རེར་བརྩམས་ཆོས་དུ་མ་ཚོང་རར་རྫོང་བར་བྱེད།
འོན་ཀྱང་ལོ་ཤས་ཕྱིན་རྗེས་དེ་ཚོ་གང་དུ་ཡལ་པའམ། དེ་སྔོན་གྱི་སྙན་གྲགས་
དེའང་གང་དུ་ཡིབས་པའི་སྐོར་སོམ་ཉིའི་འདྲི་ཚིག་འགོད་པའི་གཞི་རུ་འགྱུར།
དེས་ན། ང་ཚོས་ཕྱི་མ་དེ་རིགས་ལ་འཁོར་སྐྱོད་རང་བཞིན་གྱི་རིག་རྩལ་དང་།
སྔ་མ་ལ་རྒྱུན་ཐུབ་རང་བཞིན་གྱི་རིག་རྩལ་དུ་འབོད།
བརྒྱད་པ།
དཔེ་ཆ་ཉོ་ལ་དེ་ཀློག་པའི་དུས་ཚོད་ཀྱང་ཡོད་པ་ནི་བཟང་ཤོས་ཡིན་མོད།
མང་ཤོས་ཀྱིས་རྟག་པར་ཉོ་བ་ལས་མི་ཀློག་ཅིང་། བཀླགས་ཀྱང་ཞིབ་པར་མི་
ཀློག
དཔེ་ཆ་ཀློག་པའི་མི་དེར་བཀླགས་པ་ཐམས་ཅད་ཡིད་ལ་འཛིན་དགོས་
པའི་རེ་བ་འདོན་པ་ནི། ཟ་མ་ཟོས་པའི་མི་ལ་ཟོས་པ་ཐམས་ཅད་ཉར་ཚགས་
བྱེད་དུ་འཇུག་པ་དང་འདྲ་སྟེ། ལུས་ནི་ཟས་འབའ་ཞིག་གིས་འཚོ་བར་བྱེད་
ཅིང་། སེམས་ཀྱང་བཀླགས་པ་ཁོ་ནར་བརྟེན་ནས་འཚོ་བར་བྱས་པས་ན་ད་
ལྟའི་གནས་ཚུལ་འདི་འདྲ་ཞིག་ཏུ་གྱུར་པ་རེད། དོན་དུ་ལུས་ཀྱིས་ངོ་བོ་གཅིག་
འདྲའི་རིགས་ལས་སྡུད་ལེན་བྱེད་མི་ཐུབ་ལ། དཔེ་ཆ་ཀློག་མཁན་སུ་ཡིན་ཀྱང་
རུང་སྟེ་རང་ཉིད་ལ་མོས་པ་ཡོད་པའི་ཆའམ། རང་གི་བསམ་བློའི་མ་ལག་དང་
དམིགས་བྱ་ལ་འཚམ་པའི་ཆ་དེ་ལས་འཛིན་པར་མི་ནུས། མི་སུ་ཡིན་ལ་མ་
ལྟོས་པར་རང་ལ་དམིགས་ཡུལ་ཞིག་ཡོད་མོད། བསམ་བློའི་མ་ལག་ཆ་འདྲ་
བར་གྱུར་པ་ཤིན་ཏུ་ཉུང་། བསམ་བློའི་མ་ལག་མེད་པའི་མི་དེ་བྱ་བ་གང་
ལའང་དོན་མཐུན་གྱི་མོས་པ་མེད་པས་ན། མི་དེ་རིགས་ཀྱིས་དཔེ་ཆ་ཀློག་པ་
ནི་ངལ་བ་འབྲས་མེད་ཙམ་ལས་བློ་སྐྱེད་ཅི་ཡང་ཡོད་མི་སྲིད།
Repetitio est mater Studioun(སྐྱོར་སྦྱོང་ནི་ཞིབ་འཇུག་གི་་་
འབྱུང་ཁུངས་ཡིན)གལ་ཆེ་བའི་དཔེ་ཆ་ཚང་མ་འཕྲལ་མར་བསྐྱར་ཀློག་ཐེངས་
ཤིག་བྱེད་དགོས་ཏེ། གཅིག་ན་བསྐྱུར་ཀློག་བྱེད་སྐབས་དེར་འཁོད་བརྗོད་
བྱའི་བར་གྱི་འབྲེལ་བ་སྣ་ཚོགས་ལ་གོ་བ་སྔར་ལས་གཏིང་ཟབ་ཏུ་འགྲོ་ཞིང་།
མཇུག་དོན་ཤེས་པས་འགོ་འཛིན་སྟངས་ལ་གོ་བ་གསར་དུ་རྙེད་པར་འགྱུར།
གཉིས་ན་ཀློག་ཐེངས་གཉིས་པར་སྐབས་མང་པོར་སྣང་བ་དང་འཆར་སྒོ་སྔ་མ་
དང་མི་འདྲ་བའི་དབང་གིས་མྱོང་ཚོར་ཡང་མི་འདྲ་སྟེ། འདི་ནི་འོད་ཀྱི་སྣང་
བ་མི་འདྲ་བའི་ཁྲོད་ནས་དངོས་པོ་གཅིག་ལ་ལྟ་བ་དང་མཚུངས།
བརྩམས་ཆོས་ནི་རྩོམ་པ་པོའི་བསམ་བློའི་འགུལ་སྐྱོད་ཀྱི་དྭངས་མ་ཡིན་
པས་ན། གལ་ཏེ་རྩོམ་མཁན་དེ་ཤིན་ཏུ་རླབས་ཆེ་བའི་མི་སྣ་ཞིག་ཡིན་ཕྱིན་
ཁོང་གི་བརྩམས་ཆོས་ནི་ཁོང་གི་འཚོ་བ་ལས་ཀྱང་ཕུན་སུམ་ཚོགས་པ་ཞིག་ཡིན་
ལ། ཡང་ན་ཁོང་གི་འཚོ་བའི་ཚབ་ཕལ་ཆེར་བྱེད་ཆོག་པའམ་དེ་ལས་ཆེས་ཆེར་
བརྒལ་པ་ཞིག་ཡིན་ངེས། རྩོམ་པ་པོ་ཐ་མལ་བའི་བརྩམས་བྱའང་ཕན་པ་ལྡན་
ཅིང་མོས་པ་སློང་ནུས་པ་ཞིག་ཡིན་ཀྱང་སྲིད་དེ། དེ་ཡང་ཁོའི་བསམ་བློའི་
འགུལ་སྐྱོད་ཀྱི་དྭངས་མ་ཡིན་ཅིང་། བསམ་བློ་དང་ཞིབ་འཇུག་ཐམས་ཅད་ཀྱི་
གྲུབ་འབྲས་ཡིན་པའི་ཕྱིར་རོ། །འོན་ཀྱང་འཚོ་བའི་བརྒྱུད་པ་ཡི་ཆ་ནས་ང་ཚོ་
ཡིད་མགུ་བར་བྱེད་དུ་འཇུག་ཐུབ་པའི་ངེས་པ་མེད། དེ་ལྟ་ན་བརྩམས་ཆོས་དེ་
འདྲའི་རིགས་ཀྱང་བཀླག་ཏུ་རུང་ན་རིམ་པ་མཐོ་གྲས་ཀྱི་བསམ་བློའི་རིག་གནས་
ཀྱིས་ནི་ང་ཚོ་རྟག་པར་ཡུལ་ལྗོངས་གསར་པ་ཞིག་ལ་འཁྲིད་པར་བྱེད་ངེས་ལ།
དེ་ནས་བཟུང་མི་གཞན་ལ་བརྟེན་ནས་སྤྲོ་མོས་འཚོལ་དགོས་དོན་མེད་ཏེ།
དཔེ་ཆའི་ཁྲོད་རང་དུ་སྤྲོ་བ་མཐའ་མེད་པ་རྙེད་པར་འགྱུར།
གནའ་མིའི་བསྟན་བཅོས་མིང་གྲགས་ཅན་བཀླགས་པ་ལས་ང་ཚོར་ཐོབ་
པའི་སེམས་ཀྱི་སྤྲོ་བ་དེ་ནི་སྤྲོ་བ་གཞན་གྱིས་བསྒྲུན་དུ་མེད། གནའ་བོའི་དཔེ་
གཞུང་དེ་འདྲ་ཞིག་ལག་ཏུ་བླངས་པ་ན་ཆུ་ཚོད་ཕྱེད་ཀ་ཙམ་ལས་ལྟ་བའི་ཁོམ་
ལོང་མ་བྱུང་ཡང་ལུས་སེམས་བག་ཏུ་འབབ་པར་བྱེད་ཅིང༌། སྤྲོ་བ་འདེགས་ལ།
སེམས་ཁམས་བགྲུང་བར་བྱེད་པ་དང༌། བླ་རུ་འཕགས་པའི་ཚོར་བ་ཞིག་སྟེར་
བར་བྱེད་དེ། ཆུ་མིག་གཙང་མ་ཁམ་གང་གཞིབས་པ་ལྟར་ལུས་ཁམས་ལ་བདེ་
བ་སྐྱེད། དེ་ལྟར་འགྲོ་བའི་རྒྱུ་མཚན་ཡང་གཅིག་ཏུ་གནའ་བོའི་སྐད་ཆ་དེ་
མཛེས་ཤིང་ཉམས་དང་ལྡན་པ་དང་། གཉིས་སུ་རྩོམ་མཁན་དེ་ཚོ་གཟིགས་
རྒྱང་རིང་བས་བསྟན་བཅོས་གྲུབ་ནས་ཡུན་རིང་ཕྱིན་ཀྱང་རིན་ཐང་ཉམས་པ་
མེད་པ་ཡིན་སྙམ། མིག་སྔར་གནའ་བོའི་སྐད་ཆ་སློབ་པའི་དཀའ་ཚད་ཇེ་ཆེར་
འགྲོ་བཞིན་ཡོད་ལ། གལ་ཏེ་ནམ་ཞིག་མཚམས་བཞག་པ་ན་རིག་རྩལ་གསར་
པ་ཞིག་སློང་བ་ནི་སྨོས་མ་དགོས་མོད། ནང་དོན་གྱི་ཆ་ནས་ནི་སྔར་བྱུང་མ་
མྱོང་བའི་རྩུབ་སྤྱོད་དང་། ཟབ་བརླིང་མིན་པ། རིན་ཐང་དང་བྲལ་པ་ཞིག་
ཡིན་པར་ངེས། འཇར་མན་པའི་སྐད་ཆ་ནི་ལྷག་པར་དུ་དེ་འདྲ་ཞིག་ཡིན།
ད་ལྟའི་འཇར་མན་སྐད་ཆའི་ཁྲོད་གནའ་དུས་ཀྱི་བཟང་ཆ་འགའ་ཞིག་ལྷག་ཡོད་
མོད། སྟབས་མ་ལེགས་པ་ལ་རྩོམ་པ་པོ་ཁོམ་ལོང་ཅན་མང་པོ་ཞིག་གིས་འཆར་
གཞི་ཡོད་པའི་སྒོ་ནས་ཉོག་སྤྱོད་བྱེད་བཞིན་ཡོད་པས། རིམ་བཞིན་དབུལ་
ཞིང་ཁ་མི་ཚང་བ་ཞིག་ཏུ་འགྱུར་བའམ་ཡང་ན་ཅི་ཡིན་འདི་ཡིན་བསྙད་དུ་མེད་
པའི་སྐད་ཆ་ཞིག་ཏུ་འགྱུར་ཉེན་འདུག
རྩོམ་རིག་ཕྱོགས་སུ་ལོ་རྒྱུས་རིགས་གཉིས་འདུག་སྟེ། གཅིག་ནི་ཆབ་
སྲིད་དང་། ཅིག་ཤོས་ནི་རྩོམ་རིག་དང་སྒྱུ་རྩལ་ཡིན། སྔ་མ་ནི་འདོད་བློ་ཡི་
ལོ་རྒྱུས་དང་། ཕྱི་མ་ནི་ཤེས་རབ་ཀྱི་ལོ་རྒྱུས་སོ། །སྔ་མའི་བརྗོད་བྱ་ནི་འཇིགས་
སུ་རུང་བ་ཞིག་སྟེ། འཇིགས་སྣང་དང་། དཀའ་སྡུ མགོ་སྐོར།
དམར་གསོད་ཡ་ང་བ་སོགས་བྲིས་པ་ཡིན་པ་དང་། ཕྱི་མའི་བརྗོད་བྱ་ནི་ཚང་
མ་དྭངས་གསར་དགའ་བ་དང་ལྡན་པ་ཞིག་ཡིན་ཏེ། མི་རྣམས་ཀྱི་རྨོངས་་
འཆུགས་ཀྱི་ཆ་ཞིབ་པར་བརྗོད་པའང་དེ་ལས་མ་འདས། ལོ་རྒྱུས་དེའི་རིགས་
ཀྱི་ཡན་ལག་གལ་ཆེན་ཞིག་ནི་མཚན་ཉིད་རིག་པའི་ལོ་རྒྱུས་ཡིན། མཚན་ཉིད་
རིག་པ་ནི་ངོ་མ་ལོ་རྒྱུས་རིགས་དེའི་རྨང་གཞི་ཡིན་ཅིང་། རྨང་གཞི་འདི་ནི་ལོ་
རྒྱུས་གཞན་ལའང་འབྲེལ་ཡོད། དེའི་ཕྱིར་མཚན་ཉིད་རིག་པ་ནི་དངོས་་་་
གནས་སྟོབས་ཤུགས་ཆེ་ཤོས་ཀྱི་རིག་པ་ཞིག་ཡིན། འོན་ཀྱང་བྱེད་ནུས་ཐོན་པ་
ནི་ཤིན་ཏུ་དལ་བར་སྣང་།
དགུ་པ།
བདག་ནི་སུ་ཞིག་གིས་སྐྱོ་གར་རང་བཞིན་གྱི་ལོ་རྒྱུས་ཤིག་འབྲི་བར་རེ་བ་
ཤིན་ཏུ་ཆེ། དེའི་ནང་དུ་འཛམ་གླིང་གི་རྒྱལ་ཁབ་མང་པོས་རྩོམ་ཡིག་པ་ཆེན་
པོ་དང་སྒྱུ་རྩལ་པ་ཆེན་པོ་དེ་ཚོ་གཟི་བརྗིད་དུ་ངོམ་ནའང་དེ་ཚོ་འཚོ་བཞུགས་
པའི་དུས་སུ་བརྙས་བཅོས་ཐེབས་ཚུལ་བརྗོད་དགོས་ལ། དེའི་ནང་དུ་དུས་
རབས་དང་རྒྱལ་ཁབ་ཡོད་ཚད་ལ་མཚོན་ན་ཚུལ་ལྡན་དང་བྱམས་བརྩེ་ཡིས་རྟག་
པར་ལོག་སྤྱོད་དང་གདུག་རྩུབ་ལ་འཐབ་རྩོད་བྱས་ཚུལ་ཞིབ་པར་འབྲི་དགོས་པ་
དང་། དེའི་ནང་དུ་སྒྱུ་རྩལ་རིགས་གང་ལ་གཏོགས་པར་མ་ལྟོས་པར་མིའི་
རིགས་ཀྱི་སློབ་དཔོན་ཆེན་པོ་དེ་ཚོ་ཕལ་ཆེར་ཞིག་གནོད་འཚེ་དང་ཆག་སྒོའི་
59


དབང་གིས་རང་སྲོག་གཅོད་དགོས་པའི་ཚད་དུ་བསྐྱལ་ཚུལ་དགོད་དགོས།
ད་དུང་དེའི་ནང་དུ་མི་ཉུང་ཤས་ཤིག་མ་གཏོགས་གཞན་པ་ཚོས་དེ་ཚོ་ལ་བརྩི་
མཐོང་དང་སེམས་ཁུར་མ་བྱས་པར་མ་ཟད། དེ་ལས་ལྡོག་སྟེ་རྟག་པར་གཉའ་
གནོན་ཐེབས་པའམ། ཡུལ་གྱར་མཐར་འཁྱམ་དང་དབུལ་ཕོངས་བཀྲེས་སྐོམ་
མྱོང་བ་དང་། འབྱོར་ཕྱུག་ལོངས་སུ་སྤྱོད་མཁན་དེ་ཚོ་ནི་སྙོམས་ལས་ཅན་ཐ་
ཤལ་བ་དེ་དག་ཡིན་པས། ཁོ་ཚོའི་གནས་ཚུལ་ནི་སྲིད་པའི་སྒྲུང་ལས་བྱུང་བའི་
ཡེ་སེའོ(Esau) ཡི་ལས་དབང་དང་འདྲ་ནའང(ཆིངས་ཡིག་རྙིང་མའི་གཏམ་
རྒྱུད་དུ་ཡེ་སེའོ་དང་ཡ་ཀི་གཉིས་ནི་མཚེ་མ་ཡིན་ལ། ཡེ་སེའོ་ཕྱི་རོལ་ཏུ་ཕ་ཡི་
ཆེད་དུ་གཅན་གཟན་གཏུམ་པོ་བསྒྲལ་དུ་ཕྱིན་པའི་ཚེ་ན་ཡ་ཀི་ནི་ཁྱིམ་དུ་ཡེ་སེའོ་
ཡི་གོས་རྣམས་གྱོན་ཏེ། ཕ་ཡི་སྨོན་ལམ་ལ་རོལ་བཞིན་བསྡད་པར་གྲགས་སོ)།
སློབ་དཔོན་ཆེན་མོ་དེ་ཚོས་ཞུམ་པ་མེད་པར་མུ་མཐུད་ནས་འབད་འཐབ་བྱས་
པར་བརྟེན། མཇུག་མཐར་བྱ་བཞག་ཡོངས་སུ་འགྲུབ་པས། མཚན་སྙན་ལོ་
རྒྱུས་སུ་འཁོད་ཅིང་། གཏན་དུ་ཉམས་པ་མེད་པའི་བྱུང་བ་ལེགས་པར་འབྲི་
དགོས། །

བཞི་པ། སྒྲ་གཟན་པོའི་སྐོར།

ཁང་ཏི་ཡིས་དེ་སྔོན“རྒྱས་ཤུགས”སྐོར་གྱི་དཔྱད་རྩོམ་ཞིག་མཛད་མོད།
འོན་ཀྱང་ངས་ནི་དེ་ལ་སྡུག་བརྗོད་བྱེད་པར་འདོད། རྒྱས་ཤུགས་ཐལ་ཆེ་བའི་
ཚེ། ཡོ་ཆས་སོགས་རྡུང་བ་དང༌། རྡེག་པ་དང༌། སྐོར་འཕེན་སོགས་བྱེད་
པས། བདག་གི་ཚེ་འདིར་དེ་འདྲའི་མྱ་ངན་ཉིན་རེ་བཞིན་མྱོང་བར་བྱེད།
སྒྲ་གཟན་པོ་དེ་དག་ལ་ཅི་མི་སྙམ་པའི་མི་འགའ་རེ་ཡོད་ངེས་པ་ལ་དེ་ཚོས་ནི་
འཇིགས་སྣང་སློང་བའི་གཏམ་དེ་འདྲ་བདག་གིས་བསམ་བཞིན་བྱས་སོ་ཞེས་སྣ་
དགོད་བྱེད་ཀྱང་སྲིད་མོད། ངས་ཁ་ཚོན་བཅད་ནས་འདི་ལྟར་བཤད་ཆོག་སྟེ།
མི་དེ་ཚོ་ནི་དཔང་འདོན་དང༌། བསམ་བློ། རྩོམ་རིག སྒྱུ་རྩལ་སོགས་
ནང་དུ་འདུས་པའི་ཡིད་ཚོར་ཐམས་ཅད་ཐད་ཚོར་བ་ཡེ་ནས་མེད་པ་སྟེ། ཀླད་
གཞི་སྲ་དྲགས་པ་དང་གྲུབ་སྟངས་དམ་ཞིང་མཁྲེགས་ཐལ་བ་ཞིག་ཡིན། དེ་
ལྟར་མིན་ཚེ། རྩོམ་པ་པོ་རླབས་ཆེ་བ་ཡོད་ཚད་ཀྱི་རྟོགས་བརྗོད་དང་གསུང་
རྩོམ་ཁྲོད་ཕལ་ཆེཪ་ཚང་མས་སྒྲ་གཟན་པོ་ལ་སྐྱོན་བགྲང་བ་མཐོང་ཐུབ་སྟེ།
དཔེར་ན། ཁང་ཏི་དང་། ཀོ་ཏི། ལི་སི་ཐེན་པོ། རྗེན་ཕོ་ལོ(1)སོགས་ལྟ
བུའོ། །འགའ་ཞིག་གིས་འདི་ཕྱོགས་དངོས་སུ་གླེང་མེད་པའང་རྩོམ་ཡིག་བཀོད
སྒྲིག་གི་དབང་གིས་སྨྱུག་རྩེར་མ་ཐོགས་པ་ཙམ་དུ་ཟད་དོ། །
རྡོ་རྗེ་ཕ་ལམ་རྡོག་པོ་ཞིག་དཔེ་རུ་བྱས་ན། གལ་ཏེ་དེ་ཉིད་དུམ་བུ་དུ་
མར་གསིལ་བ་ན་སླར་གཅིག་ཏུ་བསྡུས་ཀྱང་སྔ་མའི་རིན་ཐང་དང་བསྡུར་དུ་མེད།
ཡང་དམག་དཔུང་ཆེན་པོ་ཞིག་ལ་མཚོན་ན་དེ་ཤོག་ཁག་ཆུང་བ་དུ་མར་བགོས
ཚེ་སྟོབས་ཤུགས་ཆེས་ཆེར་ཉམས་ནས་བྱེད་ནུས་ཆེན་པོ་ཐོན་མི་ཐུབ། དེ་
བཞིན་རླབས་ཆེ་བའི་བསམ་བློ་ཞིག་ཡིན་ཀྱང་དེར་བར་དུ་གཅོད་པ་དང་།
གཏོར་དཀྲུགས། གནོད་སྐྱོན་བཟོ་བའམ་ཁ་ཕྱོགས་སྒྱུར་བ་སོགས་བྱས་ན་
བསམ་བློ་རང་ག་བ་དང་དབྱེ་བ་མེད་པར་གྱུར་ནས། ཁྱད་དུ་འཕགས་པའི་
བརྩམས་ཆོས་ཤིག་བསྐྲུན་མི་ནུས་པར་འགྱུར། དེ་ཡང་ཁོ་ཚོའི་བསམ་བློ་དེ་
ཀོང་པོར་བྱས་པའི་མེ་ལོང་དུ་འོད་ལམ་ཚང་མ་གཅིག་སྡུད་འོང་བ་ལྟར་ནུས་
སྟོབས་ཡོད་ཚད་གནས་གཅིག་དང་ཡུལ་གཅིག་གི་སྟེང་དུ་སྡུད་ཐུབ་པ་ནི་གཞན་
དང་མི་འདྲ་བའི་ཁྱད་འཕགས་ཀྱི་རང་བཞིན་ཡིན་ལ། བརྩམས་ཆོས་ནི་ཁྱད་
ཆོས་དེ་ལས་ཐོན་པ་ཡིན་པས་ན། སྒྲ་གཟན་པོ་དེ་ཚོ་ནི་གནོད་སྐྱོན་ཚབས་
ཆེན་ཞིག་ཏུ་གྱུར་ཡོད། གནའ་བོའི་དུས་ནས་བཟུང་། ཁྱད་དུ་འཕགས་
པའི་བསམ་བློ་བ་ཞིག་ཡིན་ཕྱིན་ཚང་མས་བསམ་བློ་བར་དུ་གཅོད་པ་དང་།
གཏོར་དཀྲུགས། ཁ་ཕྱོགས་སྒྱུར་བ་སོགས་བྱེད་པར་འཛེམ་ལ། ལྷག་པར་དུ་
སྒྲ་གཟན་པོའི་རྐྱེན་གྱིས་གློ་བུར་དུ་བར་གཅོད་བྱེད་པར་ཤིན་ཏུ་འཛེམ་པར་བྱེད།
ཡོ་རོབ་གླིང་པའི་རྒྱལ་ཁབ་ཁྲོད་ཤེས་རབ་དང་ཚོར་བ་རྣོ་ཤོས་ཡིན་པའི་དབྱིན་
ཇིའི་རྒྱལ་དམངས་ཁྲོད“བར་དུ་གཅོད་པ་གཏན་ནས་བྱེད་མི་རུང”ཞེས་པའི་
ལེགས་བཤད་ཅིག་གྲགས་པ་ནི་སྡོམ་པ་བཅུ་གཅིག་པར་བགྲང་ཡང་མི་ཆོག་པ་
མེད་པ་འདྲ(མོ་སེའི་སྡོམ་པ་བཅུ་ཡི་འཕྲོ་རུ་བགྲང་འོས་པའི་དོན) བས་ན།
སྒྲ་གཟན་པོ་དེ་ནི་ཅི་འདྲའི་སུན་བྱེད་དང་སྡང་འོས་པ་ཞིག་ཡིན་པ་ཤེས་ནུས།
སྒྲ་གཟན་པོ་དེས་ནི་ང་ཚོའི་བསམ་བློ་བར་དུ་གཅོད་པར་མ་ཟད། གནོད་བྱེད་
ཀྱི་ནུས་པ་དང་ལྡན་པས། བར་ཆད་ཐམས་ཅད་ཀྱི་ཁྲོད་ནས་འཛེམ་བྱ་ཆེ་ཤོས་
དེ་ཡིན་ནོ། །གལ་ཏེ་ཁྱོད་ལ་བར་དུ་གཅོད་བྱ(བསམ་བློའི་ཕྱོགས་ནས)ཅི་ཡང་
མེད་ཕྱིན། དེ་ལ་ཚོར་བ་ཁྱད་པར་བ་ཞིག་ཡོད་མི་སྲིད་པ་སྨོས་མ་དགོས།
བདག་ལ་མཚོན་ན་རྒྱུན་པར་དམའ་ཞིང་མཚམས་མི་འཆད་པའི་སྒྲ་གཟན་པོ་
ཞིག་རྣ་བར་ཐོན་ཚེ་སྣང་བ་སུན་ཅིང་ཁོང་ཁྲོ་ལངས་ཤིང་། སེམས་སུ“དེ་ཡང་
སྙིང་ཅི་ཞིག་གི་སྒྲ་ཡིན་ནམ”སྙམ་ཞིང་རྟོག་པར་བྱེད་པས། བསམ་གཞིག་གི་
གོམ་པ་འཆོལ་བ་རྐང་པ་རྡོ་བར་ཐོགས་པ་ལྟར་གྱུར་ཏེ། དཀའ་བ་མང་པོ་
མྱོང་བར་འགྱུར།
གོང་དུ་སྨྲས་པ་སྤྱི་ངོས་ནས་བཤད་པ་ཡིན་ལ། ད་ལྟ་བྱེ་བྲག་ཏུ་སྨྲ་བར་
བྱ་བ་ལ། ཐོག་མར་བགྲང་འོས་པ་ནི་གྲོང་ཁྱེར་གྱི་སྲང་ལམ་དོག་མོའི་ཁྲོད་ཀྱི་
རྟ་ལྕག་སྐུལ་བའི་སྒྲ་དེ་ལགས། དེ་ནི་ཆེས་བཟོད་དུ་མེད་ལ། ཆེས་སྡང་ཞིང་
སྐྱོ་འོས་པའི་སྒྲ་གཟན་པོ་ཞིག་ཡིན་ཏེ། དེ་ཡིས་མི་ཚེ་གང་གི་དབེན་འཇགས་
དང་བསམ་གཞིག་ཡོངས་སུ་འཕྲོག་པར་བྱེད། གལ་ཏེ་ཁྱོད་ཀྱི་ཀླད་པའི་ནང་
དུ་བསམ་བློ་འདྲ་བ་ཞིག་ཡོད་པའི་ཚེ་ན་གློ་བུར་དུ་ཕྲ་ལ་གཟན་པའི་སྒྲ་དེ་གྲག་
བྱུང་ཚེ་ཚོཪ་བ་ལ་སྡུག་བསྔལ་སྐྱེད་ཅིང་། ཀླད་པ་སྦྲིད་པར་གཏོང་ལ།
བསམ་གཞིག་ཡོད་ཚད་གཏོར་བར་ཐེ་ཚོམ་མ་མཆིས། སྒྲ་དེ་ཡིས་འགུལ་སྐྱོད་
ཀྱི་རིམ་པ་དམའ་ཡང་རུང་སྟེ་དེ་སྔོན་མི་ཅི་ཙམ་ཞིག་གི་བསམ་པའི་འགུལ་སྐྱོད་
རྙོག་པར་དཀྲུགས་པ་སུ་ཡིས་ཀྱང་དཔོག་པར་མི་ནུས། སྒྲ་དེ་ཉིད་བསམ་བློ་བ་
དག་སྙོམས་པར་ཞུགས་པའི་རིམ་པ་མཐོ་བའི་ཡིད་བྱེད་ཀྱི་གནས་སུ་སླེབས་པ་ན་
སྙིང་༩ལ་གྲི་ཡིས་གཙགས་པ་བཞིན་ཀུན་ནས་སྡུག་བསྔལ་བར་འགྱུར་བས།
གནོད་འགྱུར་གྱི་ཚད་དེ་བརྗོད་པའི་ཡུལ་ལས་འདས་སོ། །མདོར་ན་ལྕག་སྐད་
དེ་ལས་ལྷག་པའི་བསམ་གཞིག་ལ་བར་ཆད་གཏོང་བྱེད་ཅིག་ནི་བཙལ་ཀྱང་མི་
རྙེད་པར་སྣང་། དེ་ཡང་རྩྭ་ངོ་ཚ་ཅན་གྱི་འདབ་མར་ལག་པས་རེག་པ་བཞིན་
ཀླད་པ་ལ་ཤུགས་རྐྱེན་ཡུན་རིང་ཙམ་བཟོ་བར་བྱེད། བདག་གིས་འབངས་མི་
སྤྱི་ལ་ཕན་པའི་ལས་རིགས་སྒྲུབ་མཁན་ལ་སྔར་ནས་ཤིན་ཏུ་བརྩི་འཇོག་བྱེད་མོད།
འོན་ཀྱང་བྱེ་གཟེགས་སམ་ལུད་རྫས་ཤིང་རྟ་གང་དྲུད་དེ་སྲང་ལམ་དུ་སྐར་མ་
སུམ་ཅུ་ཙམ་བགྲོད་པའི་རིང་ལ་མི་ཅི་ཙམ་གྱི་ཀླད་པར་ཤར་པའི་བསམ་བློ་དེ་མྱུ་
གུ་འབུས་པ་ཙམ་ནས་སད་ཀྱིས་བཅོམ་པར་བྱས་པ་ལ་བསམས་ན། ཁྱད་་
དབང་ཅན་གྱི་སྤྱོད་ཚུལ་དེ་ལ“སྤྱི་ཕན”གྱི་ཆ་ཅི་ཙམ་ཡོད་པ་ད་དུང་བརྟག་པར་
བྱ་བའི་གནས་སུ་འཁུམས། ཐོ་བ་རྡེག་པའི་སྒྲ་དང་། སྒོ་ཁྱིའི་ཟུག་སྐད།
བྱིས་པ་ངུས་པའི་སྐད་སོགས་ཀྱང་ཤིན་ཏུ་སུན་མོད། འོན་ཀྱང་བསམ་བློ་་
དམར་གསོད་གཏོང་མཁན་དངོས་ནི་རྟ་ལྕག་གི་སྒྲ་ཡིན་ལ། སྒྲ་འདིའི་བྱེད་
ལས་ནི་མི་རྣམས་ཀྱི་བསམ་བློ་ཆེད་དུ་རྩ་མེད་གཏོང་རྒྱུ་དེ་ཡིན་པ་འདྲ། གལ་
ཏེ། ཤིང་རྟར་ཁ་ལོ་བསྒྱུར་ཚེ། སུན་བྱེད་ཀྱི་སྒྲ་གཟན་པོ་དེ་མ་ཕྱུངས་ན་
གཏན་ནས་མི་ཆོག་པ་ཞིག་ཡིན་ཚེ། རྩོད་གླེང་བྱ་བའི་ཡུལ་མེད་པས་ཁ་རོག་
ལ་མི་འདུག་ཐབས་མེད་ཡིན་མོད། འོན་ཀྱང་དོན་དངོས་སུ་དེ་ལྟ་བུ་ཞིག་
གཏན་ནས་མ་ཡིན་ཏེ། སྒྲ་དེ་དགོས་པ་མེད་པ་ཙམ་དུ་མ་ཟད། བྱེད་ནུས་
ཅུང་ཟད་ཙམ་ཡང་ཐོན་གྱིན་མེད། མ་གཞིར་ལྕག་སྐད་ཐོན་དུ་འཇུག་པའི་
དམིགས་ཡུལ་ནི་རྟ་ཡི་སེམས་ཁམས་ལ་བྱེད་ནུས་ཤིག་ཐོན་པར་བྱེད་པ་སྟེ། དེ་
ལ་དོགས་ཟོན་བྱེད་དུ་འཇུག་ཆེད་ཡིན་མོད། རྒྱུན་པར་སྒྲ་དེ་བསྒྲགས་པས་
གོམས་འདྲིས་སུ་ཕྱིན་ནས་རྟ་ཡི་ཚོར་བ་རིམ་བཞིན་སླར་བརྟུལ་བར་བྱས་ཏེ།
ལྕག་སྐད་ཅི་ཙམ་ཕྱུངས་ཀྱང་གོམ་འགྲོས་ཇེ་མགྱོགས་སུ་མི་འགྲོ་བས་ན་བྱེད་ནུས་
ཉམས་པར་གྱུར་ཟིན། འདི་ཡང་ཤིང་རྟར་འདུག་མི་འཚོལ་བའི་ཤིང་རྟ་སྟོང་
བ་ཚོ་ཤིན་ཏུ་དལ་བུར་བགྲོད་པའི་དུས་སུའང་ལྕག་སྐད་ཡང་ཡང་སྐུལ་བཞིན་པ་
ལས་བདེན་དཔང་བྱེད་ཐུབ། གནས་ལུགས་ལྟར་ན་ལྕག་སྐད་གྲག་ཏུ་འཇུག་
མི་དགོས་པར་རྟ་ལྕག་དེ་རྟ་ཡི་ལུས་ལ་རེག་ནུས་པ་ཙམ་བྱས་ན། ཕན་འབྲས་
བཟང་ཤོས་དེ་ཡིན་སྙམ། ལྕག་སྐད་དེ་རྟ་ཡི་དོགས་ཟོན་གྱི་ཚོར་བ་རྟག་ཏུ་མི་
ཉམས་པའི་ཆེད་དུ་དགོས་པའི་དབང་དུ་བཏང་ནའང་ལྕག་སྐད་ཀྱི་སྒྲ་ཤུགས་ཀྱི་
བརྒྱ་ཆའི་གཅིག་ཙམ་ཐོན་པར་བྱས་པས་འཐུས་ཏེ། གནས་ལུགས་ནི་ཀུན་
གྱིས་ཤེས་པ་ལྟར་སྤྱིར་བཏང་དུ་སྲོག་ཆགས་གཞན་གྱི་རྣ་དབང་གི་ཚོར་བ་དེ་
ཤིན་ཏུ་གསང་ཞིང་སྐྱེན་པས། མིའི་རིགས་ཀྱིས་ཚོར་མི་ཐུབ་པའི་སྒྲ་ཆུང་ངུ་དེ་
ཚོ་ཚོར་ཐུབ་པ་དང༌། ཡང་ན་དོགས་ཟོན་སློང་བྱེད་ལ་གཟུགས་འཛིན་གྱི་ཡུལ་
དུ་བརྡ་རྟགས་མཐོང་ཐུབ་པ་ཙམ་བསྟན་པས་ཀྱང་ཆོག དེ་ལྟར་ཆོག་པ་སྦྱོང་
བརྡར་ཐོབ་པའི་ཁྱིའམ་བྱེའུ་སོགས་ལས་བདེན་དཔང་བྱེད་ཐུབ། དེའི་ཕྱིར་
རྟ་ལྕག་གི་སྒྲ་ནི་བསམ་བཞིན་དུ་གནོད་འཚེ་གཏོང་བྱེད་དུ་བྱས་པ་ཞིག་གམ།
ཡང་ན་ངལ་རྩོལ་གྲལ་རིམ་གྱིས་ཤེས་ཡོན་ཅན་རྩེད་སྤྱད་བྱས་པ་ཞིག་རང་རེད།
སྤྱོད་པ་ངན་པ་དེ་ཚོར་གྲོང་ཁྱེར་དུ་བཟོད་སྒོམ་ཐོབ་པ་འདི་ལས་དེ་ཚོ་ཁྲིམས་
མེད་ལུགས་མེད་ཅིག་ཡིན་པ་ཤེས་ཐུབ། ལྷག་པར་དུ་འདི་ལྟ་བུ་ནི་ཉེན་རྟོག་
པ་ཚོས་བཀའ་འབེབ་ཐེངས་གཅིག་གིས་མི་ཆོག་པར་བྱེད་ཆོག་པ་ཞིག་ཡིན་པར་
བསམ་ན་གོང་གསལ་གྱི་ཚོར་བ་སྔར་ལས་ཇེ་དྲག་ཏུ་འགྲོ་བར་བྱེད། མི་འདི་
ཚོས་དོན་དུ་ཤེས་ཡོན་ཅན་ལ་བཀུར་བརྩི་ཆེན་པོ་བྱེད་ཀྱིན་ཡོད་པས། ང་ཚོས་
གལ་ཏེ་དོ་སྣང་ཅུང་ཟད་བྱས་ན་སྣང་ཚུལ་དེ་འགོག་ཐུབ་ཆོག་ཆོག་ཡིན། ད་
དུང་བཤད་ན་དེ་ལྟར་བྱས་པས་ཁོ་ཚོ་རང་ལའང་གནོད་པ་ཅི་ཡང་མེད་ན་ཚང་
མས་དེ་ལྟར་མི་བྱེད་པ་འདི་ཅི་ལ་ཐུག མི་ཚོགས་མང་སའི་ཁྲོམ་ལམ་དུ་ལྕག་
སྐད་མཚམས་མི་འཇོག་པར་སྐུལ་བཞིན་རྟ་དེད་ནས་འགྲོ་མཁན་དེ་ཚོ་ནི་རྟ་ལས་
ཕབ་སྟེ། ནན་ཅིང་དྲག་པའི་སྒོ་ནས་དབྱུག་པ་ལྔ་བཅུ་ཙམ་གཞུ་དགོས་པར་
འདུག འདིའི་ཐད་ནས་འཇིག་རྟེན་འདི་ཡི་རིས་མེད་ཀྱི་དགའ་བ་སྨྲ་བ་དེ་
ཚོའམ་ལུས་ཆད་གཅོད་པ་མེད་པར་གཏོང་བའི་ཕྱོགས་འཛིན་པའི་ཁྲིམས་་་་
འཛུགས་ཚོགས་པ་ཚོས་གཅིག་གྱུར་སྒོས་ལུས་ཆད་གཅོད་པ་ལ་སྐྱོན་དུ་བརྗོད་
ནའང་ང་ལ་གོ་བ་སྐོན་མི་ནུས་སྙམ། འདི་ལྟར་ལྷོད་གཡེང་ཆེས་དྲགས་པའི་
ངན་ཁེབས་འོག་ད་གཟོད་གཤིས་ངན་འདི་རིགས་བྱུང་བ་རེད། ལུས་སོགས་
ཐམས་ཅད་ཀྱི་འདོད་མོས་སྐོང་ཆེད་སྤྱིར་བཏང་གི་བྱེད་ཐབས་དེ་ཚོ་ཤིན་ཏུ་དྲག་
རྩུབ་ཅན་ཞིག་མིན་པར་འོས་པ་ནི་སྨོས་མ་དགོས་མོད། བསམ་བློའི་བྱ་བ་བྱེད་
མཁན་ཚོར་སྲུང་སྐྱོབ་ཅུང་ཟད་ཀྱང་མི་བྱེད་ལ། བརྩི་འཇོག་ཅུང་ཟད་ཀྱང་མི་
བྱེད་པ་འདི་ནི་འོས་འཚམ་ཞིག་ཏུ་མ་མཐོང་། ཤིང་རྟའི་ཁ་ལོ་བ་དང་དབོར་
སྐྱེལ་པ་སོགས་ངལ་རྩོལ་གྲལ་རིམ་པ་དག་གིས་ནི་ཁོ་ཚོར་ལྷག་པར་དུ་བྱམས་
བརྩེ་དང་། ཁོག་ཡངས། དྲང་བཞག་བཅས་བྱེད་འོས་མོད། དེ་ལས་ལྡོག་
སྟེ་བསམ་བཞིན་སྒྲ་གཟན་པོ་དག་གིས་མིའི་རིགས་ལ་རིམ་པ་མཐོ་ཤོས་ནས་
འབད་བརྩོན་བྱེད་མཁན་དེ་ཚོར་བར་ཆད་གཏོང་བ་ནི་ཇི་ལྟར་སྨྲས་ཀྱང་འོས་
པའི་ལས་སུ་མ་མཐོང་། ངས་ནི་རླབས་ཆེ་བའམ་རྨད་དུ་བྱུང་བའི་བསམ་བློ་
ཅི་ཙམ་ཞིག་རྟ་ལྕག་གི་སྒྲ་དེ་ཡིས་རྨེག་མེད་དུ་བཏང་བ་ཤིན་ཏུ་ཤེས་པར་འདོད།
གལ་ཏེ་བཀའ་འབེབ་ཆོག་ན། ངས་ཁ་ལོ་བ་དེ་ཚོར“རྡུང་ཁྲིམས”དང་ལྕག་
སྐད་བར་གྱི་འབྲེལ་བ་ཟབ་མོ་ཤེས་སུ་འཇུག་ངེས་ཡིན། སྔོན་ཐོན་རྒྱལ་ཁབ་
མང་པོ་ཞིག་གིས་ང་ཚོར་འདི་ཕྱོགས་ཀྱི་མིག་དཔེ་བསྐྲུན་ཡོད་པས། བདག་
གིས་འཇར་མན་པ་ཡིས་ཀྱང་དེ་ལ་ལད་མོ་བྱེད་པར་རེ་བཞག་བྱས་ཡོད། ཐང་
མ་སི་ཧྥོ་ཏི་ཡིས“ང་ཚོ་ཕྲད་པའི་རོལ་དབྱངས་རྒྱལ་དམངས་ཁྲོད་འཇར་མན་པ་
ནི་ཆེས་འུར་ཟིང་ཆེ་བའི་རྒྱལ་དམངས་ཤིག་རེད”ཅེས་གསུངས་པ་ཤིན་ཏུ་མད།
འཇར་མན་པ་དག་དེ་ལྟར་གྱུར་དོན་ཡང་ཁོ་ཚོ་རྒྱལ་དམངས་གཞན་ལས་འུར་སྒྲ་
ལ་དགའ་བ་མ་ཡིན་པར། འུར་ཟིང་གི་སྒྲ་ཡིས་རྣ་བ་གང་བས་རྩ་ཁམས་སྦྲིད་
པར་གྱུར་པ་ཡིན། ཁོ་ཚོར་ཉིན་ཧྲིལ་བོར་བྱ་བ་འདི་བྱེད་མེད་པས། དུ་བ་
འཐེན་ནས་ཉི་མ་འཕུད་པར་བྱེད། དུ་བ་འཐེན་པ་རྐྱང་བར་ནི་སྐྱོན་དུ་བརྗོད་
པ་ཆེར་མེད་དེ། བསམ་གཞིག་གི་ཚབ་བྱེད་ཙམ་ཡིན་ལ། གཞན་གྱི་བསམ་
གཞིག་དང་དཔེ་ཀློག་ལ་གནོད་རྐྱེན་མི་བཟོ། གནད་དོན་ནི་དེ་ཙམ་དུ་མ་ཟད་
པར་དགོས་མེད་ཀྱི་སྒྲ་སྐད་ལ་བརྟེན་ནས་ཉི་མ་གཏོང་བ་དེ་རེད། དཔེར་ན་
རྩུབ་ཅིང་འཚེར་བའི་སྒྲ་དང་ལྡན་པའི་ངང་དྲ་གླེགས་ཕྱེ་ཞིང་བསུམ་པར་བྱེད་ལ།
ཁྱིམ་མཚེས་དག་གིས་ཀྱང་དེ་ལ་ལྷོད་གཡེང་བྱིན་ཆེས་པས། ཁོ་ཚོའི་ཀླད་པ་
བརྟུལ་ཞིང་བསམ་བློས་དབུལ་བར་གྱུར། འཇར་མན་དུ་ཕལ་ཆེར་མི་སུ་ཡིས་
ཀྱང་སྒྲ་གཟན་པོར་དོ་སྣང་མི་བྱེད་པར་མ་ཟད། ཐབས་ཅི་ཡོད་སྒོས་སྒྲ་གཟན་
པོ་བཟོ་བ་འདྲ་སྟེ། དམིགས་ཡུལ་མེད་པར་རྔ་རྡུང་བ་ནི་མཚོན་དཔེ་ཞིག་གོ།

ལྔ་པ། ལྕེབ་པར་དཔྱད་པ།

བདག་གིས་ཐོས་པ་ལྟར་ན། ཆོས་ལུགས་ཐམས་ཅད་ཀྱི་ཁྲོད་ཆོས་དད་
པས་རང་སྲོག་གཅོད་པ་དེ་ཉེས་དམིགས་ཤིག་ཏུ་རྩི་བ་ནི་ལྷ་གཅིག་པ་སྟེ།
ཇོས་ཐའེ་པ་ཡི་ཆོས་ལུགས་དེ་ཚོ་ཁོ་ན་ཙམ་ཡིན་པར་མ་ཟད། མཚར་འོས་པ་
ལ་ཆིངས་ཡིག་ཆེན་མོ་གསར་རྙིང་གཉིས་ཀ་ཡོངས་སུ་བཀླགས་ཀྱང་རང་སྲོག་
གཅོད་པའི་སྤྱོད་པ་ལ་འགོག་སྡོམ་དང་ཉེས་བརྗོད་ཅི་ཡང་བྱས་ཡོད་པ་མ་་་་
མཐོང་། དེའི་ཕྱིར། ཆོས་ལུགས་སྤེལ་མཁན་གྱིས་རང་སྲོག་གཅོད་པ་བཀག་
པ་ནི་ཁོ་ཚོ་རང་ངོས་ཀྱི་མཚན་ཉིད་རིག་པའི་ལྟ་བ་རྨང་གཞིར་བྱས་པ་ཙམ་མོ། །
གཞི་བརྟེན་ས་འདི་ནི་ཤིན་ཏུ་གཉོམ་པས་ན་རང་གི་དགའ་མི་དགའི་ཚོར་བ
ཙམ་གྱི་ངོས་ནས་སྡིག་མོ་ལ་བརྟེན་ནས་ཁ་སྐོང་མི་བྱེད་ཐབས་མེད་བྱུང༌། དེ་
ཡི་ཕྱིར་ན་ང་ཚོའི་རྣ་ལམ་དུ་རང་སྲོག་གཅོད་མཁན་ནི་ཆེས་སྡར་མ་དང་ནུས་
མེད་དག་ལ་གོའམ། དབང་པོ་རྒྱུན་ལྡན་མིན་པའི་མི་ཁོ་ནས་རང་སྲོག་གཅོད་
པར་བྱེད་ཅེས་པའམ། རང་སྲོག་གཅོད་པ་ནི་ཉེས་སྤྱོད་དོ་སོགས་རྨོངས་་་
བཤད་སྙིང་པོ་མེད་པ་མང་པོ་ཐོས་འོང་། དོན་དངོས་སུ་འདི་ནི་གསལ་ཐག་
ཆོད་པའི་བྱ་བ་ཞིག་སྟེ། འཛམ་གླིང་འདི་གར་རང་ཉིད་ཀྱི་ཚེ་སྲོག་ལས་ལྷག་
པའི་རང་ལ་ལེགས་པར་ཐོབ་པའི་ཁེ་དབང་ཞིག་མེད། བཤད་མཚམས་་་་
འདིར་སླེབས་ཚེ་བླུན་པོ་དབྱིན་ཇི་བ་དག་དྲན་འོང་སྟེ། ཁོ་ཚོས་རང་སྲོག་
བཅད་མཁན་ལ་ཐག་གཅོད་གདུག་པོ་བྱེད་པ་སྟེ། ཤུལ་བཞག་རྒྱུ་ནོར་གཞུང་
ལེན་བྱེད་པ་ལས་གཞན་མིང་གྲགས་ལ་ཤིན་ཏུ་གནོད་པའི་དུར་འཇུག་བྱེད་་
ཐབས་ཞིག་ཀྱང་གཏན་འབེབ་བྱས་ཡོད་པར་བརྟེན། ཁྲིམས་དཔོན་ཚོས་རང་
སྲོག་གཅོད་མཁན་དེ་ཚོར་ཕལ་ཆེར“སྨྱོ་སྤྱོད”ཅེས་པའི་ཡི་གེ་གཉིས་སུ་ཁྲུན་
ཐག་གཅོད་པར་བྱེད། གལ་ཏེ་རང་སྲོག་གཅོད་པ་ལ་ཤན་ཐག་གཅོད་དགོས་
ན། ཐོག་མར་ཀུན་སྤྱོད་ཀྱི་བརྩེ་དུང་གི་ངོས་ནས་འཆད་འོས་ཏེ། ཁྱོད་ཀྱིས་
རང་ལ་རྒྱུས་ཡོད་པའི་མི་ཞིག་གིས་ཁྲིམས་དང་འགལ་བར་བྱས་པ་སྟེ། མི་
བསད་པའམ། མགོ་སྐོར་བཏང་བའམ། རྒྱུ་ནོར་བརྐུས་པ་སོགས་ཐོས་པ་
དང་། རང་ལ་རྒྱུས་ཡོད་པའི་མི་ཞིག་གིས་རང་སྲོག་བཅད་པ་ཐོས་པའི་ཚེ།
ཚོར་བ་ཅི་འདྲ་ཞིག་སློང་བར་བྱེད་དམ། སྔ་མས་ནི་ཚོར་བ་ཤིན་ཏུ་མི་སྤྲོ་
བའམ་ཁོང་ཁྲོ་དྲག་པོ་སློང་བའམ། ཆད་པ་གཅོད་ཅིང་འཁོན་ལན་ལྡོན་པ་
སོགས་ཀྱི་བློ་སྐྱེད་པར་ངེས་ལ། ཕྱི་མས་སྐྱོ་སྡུག་དང་སྙིང་རྗེ་སློང་བའི་ཞར་ལ་
རང་སྲོག་གཅོད་པ་ནི་ཉེས་དམིགས་ཤིག་ཡིན་པར་མི་འདོད་པར་མ་ཟད།
རྟག་པར་དེའི་སྙིང་སྟོབས་ལ་བསྔགས་པ་རྗོད་པར་བྱེད། དེ་ཡང་བཤད་ན་
རང་སྲོག་གཅོད་མཁན་དེ་ལ་ཉེ་འབྲེལ་དང་གྲོགས་པོ་ཁ་ཤས་ཡོད་སྲིད་ལ། དེ་
ཚོས་ཀྱང་ཉེས་དམིགས་བསགས་པ་ལྟར་ལྟ་བར་མི་བྱེད་པའི་ཡིད་ཆེས་བདག་ལ་
ཡོད། བདག་གི་བསམ་འཆར་ལྟར་ན་ནི། འདི་ལྟར་ཡིན་པ་ཐག་གིས་ཆོད་
དེ། ཆོས་ལུགས་ཀྱི་ལས་བྱེད་པ་དེ་ཚོས་གསུང་རབ་ཀྱི་ཁུངས་ལུང་མི་རྙེད་
ཅིང་། མཚན་ཉིད་རིག་པའི་སྒྲུབ་བྱེད་བརྟན་པོ་ཅི་ཡང་མེད་པར། རང་
ཉིད་ཀྱི་ལས་སྒོའི་ཐོབ་ཐང་ཁྱད་པར་བ་ལ་བརྟེན་ནས་མཆོད་སྟེགས་སམ་དཔེ་
རྩོམ་གྱི་ཁྲོད་ནས་ང་ཚོས་བརྩི་བཀུར་བྱེད་སའི་སྤྱོད་པ་ཞིག་ལ་ཉེས་དམིགས་ཀྱི་
ཐམ་ག་འདེབས་པར་བྱེད་པ་དང་། ཐ་ན་ཚུལ་ལྡན་ལུགས་མཐུན་གྱི་དུར་
འདེབས་མི་བྱེད་ལ། གལ་ཏེ་དེ་ལ་འདྲི་བ་འགོད་པའམ་རེ་བ་བཏོན་ན་ཁོ་
ཚོའི་རིགས་པའི་གཞུང་ལུགས་སྟོང་བ་དེ་ཚོས་ལན་འདེབས་པའམ་སྡིག་དམོད་
བྱེད་པ་ཞིག་རེད། ཉེས་ཅན་བཅའ་ཁྲིམས་སུ་རང་སྲོག་གཅོད་པ་བཀག་ཡོད་
མོད། དེ་ཆོས་ལུགས་ཀྱི་ཁུངས་ལུང་སྟོབས་དང་ལྡན་པ་ཞིག་ཏུ་མི་འོང་བར་མ་
ཟད། བཅའ་ཁྲིམས་སུ་བཀག་པ་དེའང་ཤིན་ཏུ་དགོད་བྲོ་བ་ཞིག་སྟེ།
སོམས་དང་། འཆི་བ་ལའང་ཅི་མི་སྙམ་པའི་མི་དེ་ཆད་པ་གཞན་པར་འཇིགས་
པའི་གནས་ལུགས་ཡོད་དམ། རང་སྲོག་གཅོད་པ་དོན་འགྱུར་མ་བྱུང་བ་ལ་
ཆད་པ་གཅོད་པ་དེ་ནི་དོན་དུ་རང་སྲོག་གཅོད་པའི་ཐབས་ལམ་འཆུགས་པ་ལ་
ཆད་པ་བཅད་པ་ཙམ་དུ་ཟད།
གནའ་རབས་ཀྱི་ཀེ་རི་སི་དང་རོ་མའི་མི་ཡིས་རང་སྲོག་གཅོད་པར་འཛིན་
པའི་ལྟ་ཚུལ་ནི་དེ་དང་མི་མཚུངས་ཏེ། ཕུ་ལི་ནེ (1)ཡིས“མི་ཡོད་ཚད་ཚང་མར
‘མི་ཚེ' མཐའ་མཇུག་ཏུ་འཁྱོལ་བའི་རེ་བ་མེད། ཡོད་པའི་དབང་དུ་བཏང་
ནའང་འཆི་བ་ཐོག་ཏུ་འཁེལ་ངེས་པ་ལ་ནི་ལྡོག་ཐབས་ཅི་ཡང་མེད། ཁྱོད་རང་
རྒྱལ་པོ་བཙུན་མོ་དང་རྗེ་བློན་གང་ཡིན་ལ་མ་ལྟོས་ཤིང༌། ཉེས་སྤྱོད་གནམ་
སར་ཤོང་དཀའ་བའི་དུས་ངན་གྱི་བདུད་རྒྱལ་ཡིན་ཡང་འདྲ་སྟེ། འཆི་མི་་
དགོས་པར་འདུག་ས་ཡེ་ནས་མེད། དེའི་ཕྱིར། ‘རང་བྱུང’གིས་མི་རྣམས་
ལ་གནང་བའི་རིན་པོ་ཆེ་གཅིག་ནི་དུས་འོས་འཚམ་ཞིག་ཏུ་འཆི་རུ་འཇུག་པ་
དང་ཁྱད་པར་དུ་རང་སྲོག་གཅོད་ཐུབ་པར་བྱེད་པ་དེ་ཡིན”ཅེས་གསུངས་
ཤིང་། ཡང“ལྷ་ནི་ཐམས་ཅད་ནུས་པ་མིན་ཏེ། ལྷ་ཡིས་རང་སྲོག་གཅོད་
པར་འདོད་ཚེ་གཅོད་པར་མི་ནུས་མོད། མི་ཡིས་ནི་རང་སྲོག་གཅོད་པར་ནུས།
དེ་ནི་མིའི་རིགས་ཀྱི་སྡུག་བསྔལ་མང་པོའི་ནང་ལྷ་ཡིས་མི་ལ་གནང་བའི་བཀའ་
དྲིན་ཆེ་ཤོས་ཡིན”ཅེས་ཀྱང་གསུངས། མ་སི་ལི་ཡ(Massilliaཕ་རན་སིའི་
མ་སེ་ཡི་གནའ་མིང)དང་ཁེ་ཨོ་སེ(2)(Koes)གླིང་ཕྲན་དུ་རང་སྲོག་གཅོད་
དགོས་པའི་རྒྱུ་མཚན་ཕུན་སུམ་ཚོགས་པར་ཤོད་ནུས་པའི་མི་ལ་གྲོང་ཁྱེར་གྱི་
དཔོན་པོ་ནས་དུག་རྫས་མངོན་གསལ་དུ་གནང་བར་བྱེད།
དེར་མ་ཟད་དེ། དོན་དངོས་སུ་གནའ་བོའི་དཔའ་བོ་དང་མཁས་པ་དུ་
མ་ཡིས་ཀྱང་རང་སྲོག་གཅོད་པ་ལ་བརྟེན་ནས་ཁོ་ཚོའི་ཚེ་སྲོག་བསྡུས། ཨེ་རས་
སི་ཐོ་ཐི་ཡིས“རང་སྲོག་གཅོད་པ་ནི་གཅོད་མཁན་རང་ལ་མཚོན་ན་མི་འགྲིག་པ་
ཅི་ཡང་མེད། འོན་ཀྱང་རྒྱལ་ཁབ་ལ་མཚོན་ན་ཚུལ་མཐུན་ཞིག་མིན”ཞེས་
བསྟན། དེའི་ཕྱིར་སི་ཐ་པ་ཨོ་སི(3)ཡི་ཨེ་རས་སི་ཐོ་ཐི་ཕྱོགས་ཁག་གི་མི་ཆོས་ཀྱི་
འགྲེལ་བཤད་ཁྲོད“རང་སྲོག་གཅོད་པ་ནི་ཆེས་ལས་ངན་དུ་གྱུར་པའི་མི་བཟང་
པོ་དང་ཆེས་བདེ་སྐྱིད་ལྡན་པའི་མི་ངན་པ་ཡི་འོས་འགན་ཞིག་ཡིན ”ཞེས་་་་་
གསུངས། ཁོང་གིས་ད་དུང་སྤྲོས་ཏེ། “དེའི་ཕྱིར་མི་ནི་ཅིས་ཀྱང་གཉེན་
སྒྲིག་བྱེད་དགོས་ཤིང་། བུ་རྒྱུད་སྐྱེད་ཅིང་ཆབ་སྲིད་འཚོ་བར་ཞུགས་དགོས།
དེར་མ་ཟད་སྤྱི་མཐུན་གྱི་ཀུན་སྤྱོད་སྐྱེད་སྲིང་བྱེད་ཆེད་རང་གི་ཚེ་སྲོག་སྲུང་སྐྱོབ་
པ་ལས་གཞན། དགོས་པའི་ཚེ་ན་ཚེ་སྲོག་གཏོང་ཡང་དགོས”ཞེས་་་་
གསུངས། སི་ཐོ་ཀེ་ཡི་རང་ལུགས་འཛིན་པ་དག་གིས་དེ་ལས་ལྷག་པར་རང་
སྲོག་གཅོད་པ་ནི་ཁྱད་འཕགས་དང་སྤོབས་པ་ལྡན་པའི་སྤྱོད་པ་ཞིག་ཡིན་པར་
བསྔགས་བརྗོད་བྱས་པ་དེ་ཁོ་ཚོའི་གསུང་རྩོམ་ཁྲོད་ཀྱི་ཚིག་དང་ཡི་གེའི་གསེབ
ནས་མཐོང་ཐུབ་ལ། ཁྱད་པར་དུ་སེ་ནེ་ཁ་ཡི་བརྩམས་ཆོས་ཁྲོད་བདེན་དཔང་
སྟོབས་དང་ལྡན་པར་བྱས་ཡོད། ད་དུང་དཔེར་ན་རྒྱ་གར་པ་ཡིས་རང་སྲོག་
གཅོད་པ་དེ་ཆོས་ལུགས་ཀྱི་སྤྱོད་པ་ཞིག་ཏུ་འཛིན་ཅིང་། ལྷག་པར་དུ་ཡུགས་
མོས་ཁྱོ་གའི་རྗེས་སུ་རང་ལུས་སྦྱིན་སྲེག་བྱེད་པ་དང་། Jaggernautཡི་ཤིང་
རྟའི་འོག (རྒྱ་གར་ཆོས་ལུགས་ཀྱི་ཁྱབ་འཇུག་གི་འཇུག་པ་བརྒྱད་པ
Krischnaནག་པོའི་སྐུ་བརྙན་ཡིན་ལ། སྐུ་བརྙན་དེ་ལོ་རེ་བཞིན་ཤིང་རྟར་
དྲངས་ནས་སྐོར་སྐྱོད་བྱེད་ཅིང་། དེར་དད་པ་བྱེད་མཁན་ཚོས་ཤིང་རྟ་དེའི་
འོག་ཏུ་ཤི་ན་བདེ་བ་ཅན་གྱི་ཞིང་ཁམས་སུ་སྐྱེ་བར་ཡིད་ཆེས་བྱེད་པས།
བསམ་བཞིན་ཤིང་རྟ་དེའི་འོག་ཏུ་འཆི་རུ་འཇུག་མཁན་ཤིན་ཏུ་མང་པོ་ཡོད)
འཆི་རུ་འཇུག་པ་དར་ཁྱབ་ཆེ་བ་དང་། ཆུ་བོ་གང་གཱའམ་དགོན་པའི་རྫིང་
བུར་ལྕེབས་ནས་རང་ལུས་ཉ་སྦྱིན་བྱེད་པ་སོགས་ཆོས་ལུགས་དར་སྲོལ་ཡོད།
དེ་བཞིན་མི་ཚེའི་མེ་ལོང་དུ་གྲགས་པའི་ཟློས་གར་གྱི་ཁྲོད་དུའང་རང་སྲོག་གཅོད་
པ་ཡོད་དེ། ཀྲུང་གོའི་ཟློས་གར《ཀྲའོ་ཚང་གི་དྭ་ཕྲུག》ཅེས་པའི་ཁྲོད་གཤིས་
སྤྱོད་ཁྱད་དུ་འཕགས་པ་ཞིག་ཡིན་ཕྱིན་མཇུག་མཐའི་འབྲས་བུར་རང་སྲོག་་་
གཅོད་དགོས་པ་འདྲ་བ་ཞིག་བྱས་ཡོད། ལྟད་མོ་བ་ཚོས་མི་སྣ་དེ་ཚོ་ཚང་མ་
ཁྲིམས་དང་འགལ་བར་འདོད་དམ་ཞེ་ན་མི་འདོད་དེ། ཡོ་རོབ་གླིང་པའི་ཟློས་
གར་ཡང་དེ་དང་འདྲ་བར་སྣང་། ཧ་མི་ལེ་ཐི་ཡི་བསམ་ཚུལ་ཆིག་ལབ་དེ་རང་
སྲོག་གཅོད་པའི་ཉེས་པའི་སྐོར་ལ་འདང་རྒྱག་པ་ཨེ་ཡིན་ཞེ་ན། དེ་ཡང་མིན་
ཏེ། བརྗོད་པ་ཙམ་དུ་ཟད། གལ་ཏེ་མི་འདི་ཤི་བར་གྱུར་པས་རྩ་བ་ནས་མེད་
བརླག་ཏུ་གཏོང་ཐུབ་པ་ངེས་ཅན་ཡིན་ན། འཇིག་རྟེན་གྱི་ངོ་བོར་ལྟ་ཞིབ་བྱེད་
པའི་ངོས་ནས་བཤད་ན། བྱེད་ཐབས་བཟང་ཤོས་དེ་ཡིན་མོད། “འོན་ཀྱང་
དེ་ནི་ཡིད་བཞིན་མི་འོང་བའི་དོན་བྱ་ཞིག་ཡིན་ནོ། །” དེ་ཡི་ཕྱིར་ན། ལྷལྷ་
གཅིག་པའི་ཆོས་ལུགས་པ་དང་དེའི་མཚན་ཉིད་རིག་པར་བསྟུན་པའི་རང་སྲོག་
གཅོད་པར་ངོ་རྒོལ་བྱེད་པར་སྨྲ་བ་དེ་ཚོའི་ཁུངས་ལུང་ནི་ཤིན་ཏུ་གཉོམ་པོ་ཞིག་
ཡིན་ཏེ། སྒྲུབ་བྱེད་ཅུང་ཟད་ཀྱང་མེད་པས་ན་ད་ལྟ་ཉིད་དུ་ཕམ་པར་བྱེད་
ནུས་པའི་རྩོད་ངག་ལྟར་སྣང་བ་ཞིག་ཡིན། ཧུའུ་མེ་ཡི《རང་སྲོག་གཅོད་པར་
དཔྱད་པ»ཞེས་པར་འདི་ལ་གཞི་རྩའི་རང་བཞིན་གྱི་ལན་སྤྲད་འདུག རྩོམ་
ཡིག་དེ་ནི་ཁོང་འདས་རྗེས་སྤེལ་བ་ཡིན་ལ། དབྱིན་ཇིའི་སྲོལ་རྒྱུན་གྱི་རྨོངས
ཞེན་མཁྲེགས་འཛིན་གྱི་ཆོས་ལུགས་ཆེད་སྤྱོད་ལམ་ལུགས་ཁྲེལ་འོས་པ་དེ་ཡི་་
དབང་གིས་དཔེ་ཆ་དེ་ཐོན་པ་ཙམ་གྱིས་སྔོག་སྡོམ་བྱས། དེའི་རྐྱེན་གྱིས་ལྐོག་ཏུ་
དེབ་ཁ་ཤས་ཙམ་ལས་མ་ཚོངས་ཤིང་། དཔེ་རིན་ཀྱང་ཤིན་ཏུ་མཐོ་བ་རེད།
དེང་ཆར་མི་སྣ་རླབས་ཆེན་དེའི་བརྩམས་ཆོས་གཉིས(གཞན་དེ་ནི《རྣམ་ཤེས་
འཆི་མེད་སྨྲ་བ»ཡིན) ཙམ་ལྷག་ཡོད་པའང་པ་རེར་གྱིས་པར་བསྐྱར་རྐོ་བྱས་
པའི་བྱེད་ལས་ལས་བྱུང་བ་ཡིན། དབྱིན་ཇིའི་ཨང་རིམ་དང་པོའི་གྲས་སུ་་
གཏོགས་པའི་བསམ་བློ་བ་དང་། གཞུང་རྩོམ་མཁན་པོ་དེ་ཡིས་ཟབ་ཅིང་་
བརླིང་པའི་དཔོག་ཤེས་ལ་བརྟེན་ནས། རང་སྲོག་གཅོད་པར་ངོ་རྒོལ་བྱེད་
པའི་ལུགས་རྣམ་པར་འགོག་པའི་མཚན་ཉིད་རིག་པ་རྐྱང་བའི་རང་བཞིན་གྱི་
དཔྱད་རྩོམ་ཞིག་ཞུམ་པ་མེད་པར་བྲིས་མོད། ཕྱི་རྒྱལ་གྱིས་སྲུང་སྐྱོབ་བྱས་པ་མ་
གཏོགས། རང་གི་མེས་རྒྱལ་གྱིས་བཀག་རྒྱ་ཅན་དུ་བྱས་པ་དེ་ནི་དབྱིན་ཇི་རྒྱལ་
དམངས་ཀྱི་ངོ་ཚ་ཆེ་ཤོས་ཤིག་ཏུ་སྣང་། དེ་ལ་དཔགས་ན“ཆོས་ཚོགས”ལ
“བསམ་པ་བཟང་པོ་ཅི་འདྲ་ཡོད་པར་དོགས་པ་ཟ་སྟེ། བདག་གིས་རང་རྩོམ་
གཙོ་བོ(དེབ་དང་པོའི་ས་བཅད69པར) རང་སྲོག་གཅོད་པར་ངོ་རྒོལ་བྱེད་
པའི་སྒྲུབ་བྱེད་ནུས་ལྡན་ཉག་གཅིག་དེ་བཀོད་ཡོད་དེ། རང་སྲོག་གཅོད་པ་ནི་
ཡ་ང་བའི་འཇིག་རྟེན་དང་བྲལ་ཏེ་ཐར་བ་ངོ་མ་འཐོབ་པར་འདོད་པ་ཞིག་ཡིན་
ལ། སྐད་ཆ་གཞན་ཞིག་གིས་བཤད་ན་དེ་ནི་ཕྱི་ཚུལ་ཙམ་གྱི་ཐར་པ་ཡིན་པས་
ན། དེས་ང་ཚོ་ཆེས་མཐོ་བའི་ཀུན་སྤྱོད་ཀྱི་དམིགས་ཡུལ་ལ་སླེབས་པར་གནོད་
སྐྱོན་གཏོང་བར་བྱེད། དེའི་ཕྱིར། རང་སྲོག་གཅོད་པར་ངོ་རྒོལ་མ་བྱས་ན་
མི་ཆོག་ཅེས་བཤད། འདི་དང་ཡེ་ཤུའི་ཆོས་ལུགས་པས་བཤད་པའི“རང་
སྲོག་གཅོད་པ་ནི་ཉེས་དམིགས་སོ”ཞེས་པའི་བར་གྱི་བར་ཁྱད་ནི་ལེ་བར་གྱིས་
གཞལ་ཆོག་པར་ཡོད།
ཡེ་ཤུའི་ཆོས་ལུགས་ཀྱི་ཆོས་གཞུང་ཤིན་ཏུ་ཟབ་ཅིང་གོ་བར་དཀའ།
དེའི་ལུགས་སུ་འདོད་པའི་བདེན་དོན་ལྟར་ན། མི་ཚེའི་དམིགས་ཡུལ་ངོ་མ་ནི
“དཀའ་སྡུག་མྱོང་བར་བྱེད་པ”ཡིན་ལ། རང་སྲོག་གཅོད་པའི་སྤྱོད་པ་ནི་
དམིགས་ཡུལ་དེ་དང་འགལ་པས་ན། སྐྱོན་འདེད་བྱེད་འོས་པར་འདོད། དེ་
ལས་ཟློག་སྟེ། གནའ་བོའི་ཀེ་རི་སི་དང་རོ་མའི་མི་ཡི་འདོད་ཚུལ་ནི་དེ་འདྲ་
ཟབ་མོ་ཞིག་མིན་པར་རང་སྲོག་གཅོད་པ་ནི་ནོར་འཁྲུལ་མིན་པར་མ་ཟད།
བརྩི་འཇོག་བྱེད་འོས་པ་ཞིག་ཏུ་འདོད། ཡེ་ཤུའི་ཆོས་ལུགས་ཀྱི་རང་སྲོག་་
གཅོད་པར་ངོ་རྒོལ་བྱེད་པ་ནི་འདོད་འགོག་རིགས་གཞུང་ཞིག་ཏུ་གཏོགས།
“མི་ཆོས”ཀྱི་ལྟ་བ་ལྟར་ན། དེ་ཡོ་རོབ་གླིང་པའི་ལུགས་སྲུང་སྨྲ་བ་ཚོའི་ལངས་
ཕྱོགས་ཀྱི་རྐང་འཛུགས་ས་ལས་ཤིན་ཏུ་ཁྱད་དུ་འཕགས་པར་མ་ཟད། “སྤྱོད་
བདེ་བ”ཞིག་ཀྱང་ཡིན། འོན་ཀྱང་རྐང་འཛུགས་ས་འདི་དང་ཁ་བྲལ་ཕྱིན་
རང་སྲོག་གཅོད་པར་སྐྱོན་འགེལ་བའི་གནས་ལུགས་དོན་ལྡན་ཅི་ཡང་མེད།
གསུང་རབ་དང་གཞན་གྱི་ཕྱོགས་ནས་ཀྱང་སྒྲུབ་བྱེད་དང་རམ་འདེགས་ཀྱི་་་
སྟོབས་ཤུགས་ནུས་ལྡན་ཅིག་རྙེད་དུ་མེད། འོ་ན་ལྷ་གཅིག་པའི་ཆོས་ལུགས་པ
ཚོས་རང་སྲོག་གཅོད་པར་ངོ་རྒོལ་དེ་ལྟར་བྱེད་དོན་ཅི་ཡིན་ཅེ་ན། བདག་གི་
གཞིགས་ངོར་དེ་ལ་མི་མངོན་པའི་རྒྱུ་མཚན་ཞིག་ནི་ཅིས་ཀྱང་ཡོད་ངེས་ཏེ།
རང་སྲོག་གཅོད་པར་འདོད་མཁན་ཚོ་ལ“འཇིག་རྟེན་མ་ལུས་ཅི་འདྲའི་ཡིད་དུ་
འོང་བ་ལ”ཞེས་པའི་གཞས་གདངས་དེ་སྐད་མཐོན་པོས་ལེན་འདོད་པ་ཨེ་ཡིན་
ནམ། གལ་ཏེ་ཡིན་ན་ནི། ལོང་པར་གཟུགས་སྟོན་གྱི་དཔེ་རུ་གྱུར་པ་ཡིན་
མོད། གང་ལྟར་ལྷ་གཅིག་པའི་ཆོས་ལུགས་དག་གི་གནམ་བསྐོས་སྨྲ་བའི་་་
མཚོན་དཔེར་འོས་པ་ཞིག་གོ།
ནམ་རྒྱུན་གྱི་གནས་ཚུལ་འོག གལ་ཏེ་གསོན་པའི་འཇིགས་སྣང་དེ་འཆི་
བའི་འཇིགས་སྐྲག་ལས་རྣམ་པར་རྒྱལ་ན། དེས་ནི་སྤོབས་པ་དང་བཅས་རང་
གི་ཚེ་སྲོག་མཇུག་སྒྲིལ་བར་བྱེད་མོད། འོན་ཀྱང་འཆི་བ་ཐོག་ཏུ་སླེབས་ཚེ།
འཆི་གསོན་གདམ་ངའི་འགྲན་རྩོད་ཀྱང་ཛ་དྲག་ཆེ་སྟེ། “གསོན་སའི་འབུད་
སྒོར་སྲུང་མ་ཡོད”ཅེས་པའི་ངག་རྒྱུན་ལྟར་རོ། །གལ་ཏེ་མི་ཚེའི་མཐའ་མཇུག་
ཡོད་ཚད་ཚོར་བ་མེད་པ་ཁོ་ན་ཡིན་པའི་ཁར་འཚོ་གནས་དེ་གློ་བུར་དུ་མཚམས་
འཇོག་པ་ཞིག་ཡིན་ན། རང་སྲོག་མི་གཅོད་མཁན་ཞིག་ཡོད་མི་སྲིད་སྙམ།
སྟབས་ལེགས་པ་ལ་འདི་ལ་ད་དུང་ཚོར་བ་དང་ལྡན་པའི་ཕྱོགས་གཅིག་ཡོད།
དེ་ནི་ཤ་ཁྲག་གི་ལུས་འཇིག་པར་བྱེད་པ་དེ་ཡིན། ཤ་ཁྲག་གི་ལུས་འཇིག་པ་ལ་
ནི་འཇིགས་ཞེད་འོང་ཞིང་། མི་རྣམས་ཕྱི་བཤོལ་བྱེད་དུ་འཇུག་པ་ཞིག་ཡིན།
འདི་ཡང་ཤ་ཁྲག་གདོས་བཅས་ཀྱི་ལུས་འདི“གསོན་དུ་རེ་བའི་འདོད་བློ"ཡི
མཚོན་བྱེད་རྣམ་པ་ཞིག་ཡིན་པའི་ཕྱིར་རོ། །
ནམ་རྒྱུན་ལྟར་ན། ང་ཚོས“སྒོ་སྲུང”དེ་དག་དང་འཐབ་རྩོད་བྱེད་པ་
ནི་དེ་འདྲའི་དཀའ་ཁག་ཆེན་པོ་ཞིག་མིན་པར་མཐོང་དགོས་ལ། ལྷག་པར་དུ་
བསམ་བློའི་དཀའ་སྡུག་དང་གདོས་བཅས་ལུས་ཀྱི་བར་འགལ་བར་གྱུར་པ་དེ་མི་
མང་པོ་ཞིག་གིས་བརྒྱུད་མྱོང་བ་སྟེ། དཔེར་ན་ང་ཚོའི་ལུས་དེ་ཤིན་ཏུ་སྡུག་
བསྔལ་བ་བཟོད་དཀའ་བར་གྱུར་ཚེ། སྡུག་བསྔལ་གཞན་དག་ཞི་འཇགས་སུ་
གནས་པ་སྨྲ་རིན་མེད་པ་ཞིག་ཏུ་མངོན་ཅིང༌། ཞེ་སེམས་གཅིག་ཏུ་འཁྲེན་པར་
བྱེད་ཡུལ་ནི་ནད་ལས་ཐར་ནས་བདེ་ཐང་དུ་ཡོང་བར་བྱེད་པ་དེ་ག་ཡིན། དེ་
བཞིན་སེམས་ཀྱི་མྱ་ངན་དྲག་པོ་དེས་ཀྱང་ལུས་ཀྱི་ཟུག་རྔུ་སོགས་སྣང་མེད་དུ་
འཇོག་པའམ་དོན་བྱ་ཆུང་ངུར་ལྟ་བར་བྱེད། དེ་ཁོ་ནར་མ་ཟད་ལུས་ཀྱི་སྡུག་
བསྔལ་དེ་གཙོ་གནས་སུ་གྱུར་སྐབས་ཀྱང་ང་ཚོ་ལ་མཚོན་ན་དམིགས་བྱ་ཁ་ཕྱོགས་
སྒྱུར་བའི་གོ་སྐབས་བཟང་ཤོས་ཏེ། བསམ་བློའི་སྐྱོ་དུབ་ཀྱི་ངལ་གསོ་བའི་དུས་
ཚོད་ཡིན། རང་སྲོག་གཅོད་སྐབས་ཀྱི་ལུས་ཀྱི་སྡུག་བསྔལ་དེ་སེམས་སུ་མྱ་ངན་
ཤུགས་དྲག་པོ་ཡོད་མཁན་མི་ཡི་སྣང་ངོར་སྡུག་བསྔལ་ཆུང་ངུ་ཕྲན་ཚེགས་ཙམ་དུ་
མཐོང་བས་ན། སེམས་ཀྱི་མྱ་ངན་དེ་ཡིས་རང་སྲོག་གཅོད་པར་སྐུལ་བར་བྱེད་
ཅིང་། ལྷག་པར་དུ་སེམས་སུ་འདང་མི་ཕོག་ཅིང་གཏིང་མི་དཔོགས་པའི་སྡུག་
ཡུས་ཡོད་ཚེ་དེ་ལྟར་ཡིན་ཏེ། རྟག་པར་རང་ཉིད་གཅུན་མི་ནུས་པས། ཉེ་
འཁོར་དུ་མི་གཞན་མེད་ཚེ་འཇིག་རྟེན་ཕྱི་མའི་སྐྱས་ཆེན་ཐེག་པར་བྱེད།
རྨི་ལམ་འཇིགས་སྐྲག་ཅན་རྨི་སྐབས་སྡུག་བསྔལ་དང་འཇིགས་པ་ཚད་
མཐོ་ཤོས་སུ་སོན་ཚེ། འཇིགས་སྣང་རང་གིས་ང་ཚོ་གཉིད་ལས་སད་དུ་འཇུག་
ཅིང་། རྨི་ལམ་ཁྲོད་ཀྱི་འདྲེ་གདོན་དེ་དག་ཀྱང་འཕྲལ་མར་མེད་པར་འགྱུར།
མི་ཚེ་འདི་ཡི་རྨི་ལམ་ཡང་ངང་ཚུལ་དེ་ག་ལས་མ་འདས།
རང་སྲོག་གཅོད་པའང་ཚོད་ལྟ་ཞིག་ཡིན་ལ། མིའི་རིགས་ཀྱིས་རང་
བྱུང་ཁམས་ལ་དྲིས་ལན་སྙོག་པའི་འདྲི་བ་ཞིག་ཡིན་ཏེ། འདྲི་བྱ་ནི“མི་ཡེ་ཤེས
པ་དང་འཚོ་གནས་ལ་ཤི་བའི་རྗེས་སུ་འགྱུར་ལྡོག་ཅི་ཞིག་འབྱུང་སྲིད”ཅེས་པ་དེ་
ཡིན། འོན་ཀྱང་ཚོད་ལྟ་འདི་ནི་གླེན་རྟགས་ཚ་བོར་མངོན་ཏེ། འདྲི་བར་
བྱེད་པའི་འདུ་ཤེས་དང་དྲིས་ལན་ལ་སྒུག་པའི་འདུ་ཤེས་ཚང་མ“ཤི་བའི”རྐྱེན་
གྱིས་མེད་པར་འགྱུར་རོ། །

དྲུག་པ། གཟུགས་བྱད་བརྟག་པར་དཔྱད་པ།

ཕལ་ཆེར་ཞིག་གིས་གང་ཟག་གི་ཕྱི་ཡི་རྣམ་པ་ལས་ནང་གི་ཁྱད་ཆོས་མཚོན་
ཐུབ་ཅིང་། མི་ཡི་བྱད་བཞིན་ཡང་རང་གཤིས་ཀྱི་མཚོན་ཚུལ་ཞིག་ཡིན་པར་
ཡིད་ཆེས་བྱེད་བཞིན་ཡོད། འཆད་ཚུལ་འདིའི་ཡང་དག་པའི་རང་བཞིན་
དང་ལྷན་སྐྱེས་ཀྱི་རང་བཞིན་བདེན་དཔང་བྱེད་ཆེད། མི་ཆེན་བྱམས་སེམས་
ཅན་དང་། གདུག་རྩུབ་ཅན་ཆེན་པོའམ་ཡང་ན་ལས་རིགས་ཁྱད་པར་བ་ཁུར་
དུ་ལེན་པའི་མི་སྣ་སོགས་ཇི་ལྟ་བུ་ཡིན་པ་མཐོང་བར་འདོད་པའི་རེ་ལྟོས་མི་ཚང་
མར་ཡོད་ལ། གལ་ཏེ་འདོད་དོན་དེ་མངོན་དུ་མ་གྱུར་ཚེ་ཀུན་ཏུ་གྲགས་པའི་
ཟེར་སྲོལ་སྣ་ཚོགས་ལས་མི་དེའི་ཁྱད་ཆོས་རྟོགས་པར་བྱེད། དེའི་ཕྱིར་མི་དེ་
ཚོའི་སྡོད་གནས་ཤེས་པར་གྱུར་ཚེ་མི་སེར་མང་པོ་འཚང་ཀ་རྒྱག་བཞིན་གནས་
དེར་འོང་བར་བྱེད། གཞན་ཡང་དབྱིན་ཇིའི་འཕྲིན་གསར་ཁྱབ་སྒྲོག་ལས་
དོན་ཕྱོགས་ནས་འབད་པ་བྱས་པར་བརྟེན་ནམ་རྒྱུན་དུ་ཁྱད་འཕགས་མི་སྣ་དེ་
ཚོའི་སྐོར་ཞིབ་རྒྱས་སུ་སྒྲོག་ཅིང་། རི་མོ་བ་དང་ལྡེར་བཟོ་བ་དག་གིས་ཀྱང་དེ་
དང་མཉམ་དུ་ཇི་ལྟར་གྲགས་པ་ལྟར་གསོན་ཉམས་ལྡན་པར་འབྲི(བརྐོ་བཟོ)
བར་བྱེད་པ་དང་། གོང་གསལ་དམིགས་ཡུལ་གྱི་ཆེད་དུ་ཤིན་ཏུ་བརྩི་དད་ཀྱི་
སྒོ་ནས་འདྲ་པར་དུ་བཏབ་ནས་མི་རྣམས་ཀྱི་དགོས་མཁོ་སྐོང་བར་བྱེད།
གནས་ལུགས་དེ་དང་འདྲ་བར་ཉིན་རྒྱུན་གྱི་འཚོ་བའི་ཁྲོད་ང་ཚོའི་ཁོར་ཡུག་གི
མི་སྣ་ལའང་གཟུགས་བྱད་བརྟག་པའི་མན་ངག་ལ་བརྟེན་ནས་དེ་དག་གི་བྱད་
བཞིན་ལ་ལྟ་ཞིབ་བྱས་ཏེ་ཀུན་སྤྱོད་དང་ཤེས་རབ་དཔག་པར་བྱེད། འོན་ཀྱང་
དཔྱད་པ་བ་ཁ་ཤས་ཀྱི་ཤོད་སྟངས་ལྟར་ན་ནི་ལུས་དང་སེམས་ནི་རྦད་དེ་མི་འདྲ་
བའི་རིགས་གཉིས་སུ་གཏོགས་པ་སྟེ། ལུས་དང་གོས་གཉིས་ཀྱི་འབྲེལ་བ་ལྟ་བུ་
ཞིག་ཡིན་པས་ན་ཕན་ཚུན་འུག་པའི་རྫུན་དྲུག་ལྟར་འགལ་བ་ཤ་སྟག་ཏུ་འདོད།
དེས་ན་དེ་ཚོའི་ལུགས་ལྟར་ན་ཕྱིའི་བྱད་བཞིན་དེ་ཅི་འདྲ་ཞིག་ཡིན་ཡང་རུང་དེ་
གང་དང་ཡང་འབྲེལ་བ་མེད་ལ། སྔོན་དུ་བཤད་པའི་དཔེ་དོན་དེ་དག་ལས་
ཀྱང་མི་རྣམས་ཀྱིས་ཅི་ཡང་རྟོགས་པར་མི་ནུས་པ་ཞིག་ཡིན་དགོས། འོན་ཀྱང་
ངས་ནི་མི་རྣམས་ཀྱི་ཕྱི་དབྱིབས་དེ་དབྱིབས་རིས་ཡི་གེ་དང་འདྲ་བར་རྟོགས་ཐུབ་
ལ་ཀློག་རུང་བར་མ་ཟད། དེའི་དབྱེ་བའང་ང་ཚོའི་སེམས་སུ་གསལ་བོར་་
གནས་པར་འདོད། དེ་ཁོ་ནར་མ་ཟད། གཟུགས་བྱད་ལས་ང་ཚོའི་སྨྲ་སྒོ་
ལས་ཀྱང་ལྷག་པའི་འཆད་པར་བྱ་བ་མང་པོ་ཞིག་འོང་། དེ་ཡང་བྱད་བཞིན་
ནི་ང་ཚོས་འཆད་པར་འདོད་ལ་ཤོད་མ་ནུས་པའི་གཏམ་ཡོད་ཚད་གནད་དུ་
བསྡུས་པ་ཞིག་ཡིན་ལ། ང་ཚོའི་བསམ་གཞིག་དང་འདོད་བློ་ཡིས་གྲུབ་པའི་ཡི་
གེ་ཞིག་ཡིན། སྨྲ་བྱེད་ཁ་ཡིས་མི་ག་གེ་མོ་ཞིག་གི་བསམ་བློ་ཤོད་ནུས་ལ།
བྱད་བཞིན་གྱིས་ནི་མིའི་རིགས་ཀྱི་རང་བྱུང་བསམ་བློ་མཚོན་ཐུབ། དེའི་ཕྱིར།
ཡུལ་གང་ཡིན་ལ་མ་ལྟོས་པར་ང་ཚོས་དེ་དང་ཁ་བརྡ་བྱེད་མི་དགོས་ལ། དོ་
སྣང་དེ་ཙམ་ཡང་མ་བྱས་ཀྱང་། དེར་ལྟ་ཞིབ་ཀྱི་རིན་ཐང་ཡོད་དོ། །ཕུང་པོ་སོ་
སོ་བ་ཞེས་པ་ནི“རང་བྱུང”གི་བསམ་བློ་རེ་རེ་བ་ཡིན་པས། གལ་ཏེ་དེ་ལ་ལྟ་
ཞིབ་བྱེད་པའི་རིན་ཐང་ཡོད་པའི་དབང་དུ་བཏང་ན། “མཛེས་པ”ནི་རིན་
ཐང་ཆེ་ཤོས་དེ་ཡིན་ཏེ། མཛེས་པ་ལ་ནི་རང་བྱུང་ལས་བླ་ན་འཕགས་ཤིང་།
དེ་ལས་ལྷག་པའི་ཐུན་མོང་རང་བཞིན་གྱི་གོ་དོན་ཡོད། དེ་ནི་རིགས་རྒྱུད་ཀྱི་
རང་བྱུང་བསམ་བློ་ཡིན་པས་ན། “མཛེས་པ”ཡིས་སྟོབས་དང་ལྡན་པའི་
ནུས་པ་ཞིག་གིས་ང་ཚོའི་ལྟ་བྱེད་དབང་དུ་སྡུད་པར་བྱེད། “མཛེས་པ”ནི་
རང་བྱུང་གི་གཞི་རྩ་ཞིག་དང་རང་བྱུང་གི་བསམ་བློ་གཙོ་བོ་ཞིག་ཡིན། དེ་
ལས་ལྡོག་སྟེ་ཕུང་པོ་སོ་སོ་བ་ནི་དེ་ཉིད་རྒྱན་བྱེད་ཅིག་གམ་དེ་ཡི་ཞར་བྱུང་ཐོན་
དངོས་ཙམ་དུ་ཟད་དོ། །
མི་མང་ཤོས་ལ་རང་རང་གི་མཁྲེགས་འཛིན་གྱི་ཆ་ཞིག་ཡོད། ཁ་ཡིས་མི་
སྨྲ་ཡང་ཁོག་ཏུ་ནི“ཁྱོད་ལ་ཁྱོད་ཀྱི་ལྟ་ཚུལ་ཞིག་ཡོད་ལ། ང་ལ་ང་ཡི་འདོད་
ལུགས་ཤིག་ཡོད”ཅེས་པའི་རྩ་དོན་ཞིག་རྟག་པར་ཡོད། མཁྲེགས་འཛིན་འདི་
ལ་གཞི་འཛིན་སའི་ཆ་ནས་མི་འགྲིག་པ་ཅི་ཡང་མེད་མོད། གནད་དོན་ནི་
གནས་ཡུལ་གང་ལ་སྤྱོད་པར་རག་ལས་ཡོད། མི་བྱད་བརྟག་པར་བྱེད་པའི་
ནུས་པ་ནི་ཕྱེད་ཙམ་སྐྱེས་ཐོབ་ཡིན་ལ། ཕྱེད་ཙམ་ཉམས་མྱོང་ལ་བརྟེན་པ་ཡིན།
མི་སུ་ཡིན་ལ་མ་ལྟོས་པར་ཚང་མ་ཕྱི་ནང་ཐམས་ཅད་སྒྲིབ་བྲལ་དུ་མཐོང་ནུས་པ་
ནི་མི་སྲིད་དེ། བརྟག་པ་ལ་ཤིན་ཏུ་མཁས་པའི་མཁན་པོར་སྨྲ་བ་ཡིས་ཀྱང་
བརྡཪ་ཤ་བཅད་པར་ནོར་འཁྲུལ་འབྱུང་བར་ངེས། འོན་ཀྱང་དེ་ནི་བྱད་་་
བཞིན་གྱིས་མགོ་སྐོར་བྱས་པ་མ་ཡིན་པར་ང་ཚོས་དེར་མཚོན་པའི་ནང་དོན་མ་
ཤེས་པ་ཡིན་པས། བརྟག་པ་བྱེད་མཁན་རང་ནོར་པ་ཡིན། ཕྱིར་ལྡོག་ནས་
བཤད་ན། མི་ལ་བརྟག་པ་ནི་ལས་སླ་བོ་ཞིག་མིན་ཏེ། དེའི་གནས་ལུགས་ནི་
དོན་སྤྱི་ཙམ་གྱི་ངོས་ནས་ཤེས་ནུས་པ་ཞིག་མིན་ལ། དེའི་སྔོན་འགྲོའི་ཆ་རྐྱེན
ནི་ཡུལ་རྐྱང་བ་ལ་ལྟོས་པའི་ལྟ་ཚུལ་ཡོད་དགོས་པ་དེ་ཡིན། དེ་ལྟར་ན་ད་
གཟོད་འབྲས་བུ་ཅུང་ཟད་འོང་། གལ་ཏེ་དགའ་མི་དགའ་དང་། ཕྱོགས་
མོས། འཇིགས་སྣང་། རེ་བཞག་སོགས་བསམ་ཕྱོགས་ཅུང་ཟད་འདྲེས་ཏེ་
བརྟག་པ་མཁན་རང་གིས་བརྟག་ཡུལ་ལ་བསླད་སྐྱོན་གཏོང་བ་སྟེ། རང་སྣང་
ངོས་ནས་ཚོན་མདོག་གང་རུང་ཞིག་བསྐུས་ཚེ། བྱད་བཞིན་དེར་འཁོད་པའི་
དབྱིབས་རིས་ཡི་གེ་དེ་དག་ལ་དབྱིབས་འགྱུར་བྱུང་ནས་གོ་རིམ་འཆོལ་བར་་
འགྱུར། དེ་ནི་ཡི་གེ་མི་ཤེས་པའི་ཡིག་རྨོངས་པ་དག་གིས་རྣ་བ་ཁོ་ནར་བརྟེན་
ནས་བརྡ་སྐད་ཀྱི་གོ་དོན་ལ་གོ་བ་ལེན་པ་དང་གཉིས་སུ་མེད། གལ་ཏེ“བརྡ
སྐད”དེ་ཁོང་དུ་ཆུད་ན། འཕྲལ་དུ་དེ་ཡི་བརྡ་རྟགས( ཡི་གེ)ལས་དོན་བྱ་
རྟོགས་ཐུབ། མིར་བརྟག་པ་ལ་བརྟག་ཡུལ་དེ་ཁྱོད་དང་དེ་ཙམ་མི་ཉེ་བ་ཞིག་
ཡིན་དགོས་ཏེ། རྒྱུན་པར་མི་འཕྲད་ཅིང་། ཕན་ཚུན་ངག་བསྲེས་པའང་
ཤིན་ཏུ་ཉུང་ལ། ངོ་མི་ཤེས་པ་ཞིག་ཡིན་ན་ད་གཟོད་རང་ལྟ་མ་འདྲེས་པའི་
ཚོར་བ་ཞིག་འོང་ཞིང་། ད་གཟོད་བརྟག་ཡུལ་བྱད་བཞིན་དེ“རྟོགས”ཤིང
“ཀློག” ཤེས་པར་ངེས། མ་འཆུགས་པར་བཤད་ན་ཐེངས་དང་པོར་ཕྲད་་
སྐབས་ཡིན་དགོས་ཏེ། དང་པོར་ཚོར་བའི་དྲི་ངད་ཀྱིས་ཚོར་བ་སློང་ནུས་ལ།
རྒུན་ཆང་ཕོར་བ་དང་པོ་ལས་དེ་ཡི་བྲོ་བ་ངོ་མ་མྱོང་ཐུབ་པ་ལྟར། བྱད་བཞིན་
ལས་ཚོར་བ་ཟབ་མོ་སྐྱེད་ནུས་པའང་ཐེངས་དང་པོ་ཡིན། དེའི་ཕྱིར་ཁྱོད་ནི་
རང་གི་བརྟག་རྩལ་ལ་ཡིད་ཆེས་ཡོད་ན། ཚོར་བ་ཐེངས་དང་པོ་དེ་ལ་དོ་སྣང་
ནན་ཏན་བྱེད་དགོས་པར་མ་ཟད། དེ་རྟག་པར་གཞི་འཛིན་སར་བྱེད་དགོས།
གལ་ཏེ་དེ་རྗེས་ཕན་ཚུན་བར་སྒེར་ངོས་འབྲེལ་འདྲིས་བྱུང་ན། སྤྱིར་བཏང་
ལྟར་ན་ཡུན་རིང་འདྲིས་པ་དང་བསྟུན་མཛའ་བ་ཇེ་ཟབ་ཏུ་ཕྱིན་ནས་དེང་ཐོག་
གི་ཚོར་བ་རིམ་གྱིས་ཡལ་བར་འགྱུར་མོད། འོན་ཀྱང་མཇུག་མཐར་ཁྱོད་ཀྱིས་
དང་པོའི་ཚོར་བ་དེ་ཅུང་ཟད་ཙམ་ཡང་འཆུགས་མེད་པ་རྟོགས་འོང་།
འོན་ཀྱང་དྲང་པོར་བཤད་དགོས་པ་ཞིག་ལ། ང་ཚོའི་ངོ་མི་ཤེས་པའི་མི་
ཆ་མེད་ལས་བྱུང་བའི“ཚོར་བ་དང་པོ”ཕལ་མོ་ཆེ་ཞིག་ནི་ཡིད་མི་དགའ་བ་ཞིག་
ཡིན། ཤིན་ཏུ་དཀོན་པའི་མཛེས་སྡུག་དང་། བྱམས་བརྩེ། ཤེས་རབ་་
བཅས་ཀྱི་ཉམས་དང་ལྡན་པའི་བྱད་བཞིན་ཉུང་ཤས་ལས་གཞན། བཞིན་
རས་ཅི་འདྲ་ཞིག་ཡིན་ཡང་ཚོར་བ་ཅུང་སྐྱེན་ཞིང་ཕྲ་བར་འབྱེད་པའི་ནུས་པ་
དང་ལྡན་པ་ཚོའི་སྣང་ངོར་ནི་ཚོར་བ་འཇིགས་རུང་བར་ཉེ་བ་ཙམ་ཞིག་ལས་
མང་ཤོས་ཀྱིས་དགའ་བའི་ཚོར་བ་སློང་བར་མི་བྱེད། མི་དེ་དག་ལ་རྟག་པར་
ངམ་གནག་ཅིང་བརྩེ་བ་དང་མི་ལྡན་པའི་ཉམས་ཤིག་ཤར་ཡོད་ལ། དེའི་ཁར་
རང་གཤིས་རྩུབ་ཅིང་། དམན་པ་ཐ་ཤལ་བ་ཞིག་ཡིན་པ་དང་། བསམ་པ་གུ་
དོག་ཅིང་བརླིང་པོ་མིན་པ་སོགས་ཤིན་ཏུ་གསལ་བའི་སྒོ་ནས་བཞིན་རས་སུ་བྲིས་
ཡོད་པས། ང་ཚོ་ཧ་ལས་སུ་འཇུག་སྟེ། དེ་ཚོར་དེ་འདྲའི་སྡང་འོས་པའི་བྱད་
བཞིན་ཞིག་ཅི་ལ་ཡོད།། དེ་ཚོས་དེ་སྦེད་པར་བྱེད་པའམ་ཅུང་ཙམ་བཅོས་ན་
ཅིས་མ་ཆོག་སོགས་ཀྱི་ཚོར་བ་སྐྱེད་པཪ་བརྟེན་སྣང་བ་སྤྲོ་བོ་ཞིག་མི་འོང་།
བཞིན་རས་ལ་ལར་མཚོན་ན་དེར་ཐེངས་གཅིག་བལྟས་པས་ཀྱང་རང་གི་མིག་ལ་
མི་འོས་པའི་ཕོག་ཐུག་བཟོ་བའི་ཚོར་བ་ཞིག་སྐྱེད་པར་བྱེད། འདི་ལ་དཔགས་
ན་རི་ཁྲོད་དང་ནགས་ཚལ་དུ་དབེན་པར་ཡིབ་ནས་སྡོད་པའི་མི་ཆེན་དེ་ཚོས་མི་
ཆ་མེད་མཐོང་བ་མྱ་ངན་དུ་བརྩིས་ནས་ཐབས་ཅི་ཡོད་སྒོས་མི་ལ་འབྲེལ་གཏུག་
མི་བྱེད་པ་ལ་ཁག་མི་འདུག་སྙམ། གཟུགས་འདས་རིག་པ་ཡིས་སྣང་ཚུལ་འདི་
ལ་འགྲེལ་བཤད་བྱེད་སྟངས་ནི་འདི་ལྟར་ཡིན་ཏེ། མི་སོ་སོ་བའི་རང་གཤིས་ནི་
འཚོ་གནས་ཀྱི་དུས་སུ་གོང་བཀོད་སེམས་གཤིས་སྣ་ཚོགས་རྒྱུན་མི་འཆད་པར་
བསྐྱར་ཟློས་དང་བཟོ་བཅོས་བྱས་པའི་འབྲས་བུ་ཡིན། འོན་ཀྱང་སེམས་་་་
ཁམས་རིག་པ་ལས་འགྲེལ་བ་ཡིད་ཚིམ་པ་ཞིག་རྙེད་པར་འདོད་ན་ནི། གཤམ་
གསལ་བརྗོད་བྱ་ལས་འཚོལ་དགོས་ཏེ། མི་ཚེ་གང་པོར་སེམས་རྒྱ་ཆུང་ཞིང་།
མྱ་ངན་ཆེ་བ། སྤོབས་པ་ཞུམ་པ་བཅས་ཀྱི་བསམ་བློ་ཅན་དང་། སྒེར་ཕན་
དང་ཕྲག་དོག་གི་བློ་ཡིས་ཁེངས་ཤིང་ལོག་ལམ་ཁོ་ན་སེམས་པའི་མི་དེ་དག་ལ་
བྱད་བཞིན་ལེགས་པོ་ཞིག་ཡོད་པའི་རེ་བ་སུ་ཡིས་འཛིན། བསམ་བློ་དང་རེ་
འདོད་དེ་རིགས་ཁོ་ཚོ་འཚོ་གནས་ཀྱི་དུས་སུ་བཞིན་རས་སུ་མངོན་པར་བྱེད་
ཅིང་། ལོ་ཟླ་མང་དུ་ཕྱིན་པ་བརྒྱུད་ནས་གདོང་ངོས་སུ་ཤིན་ཏུ་ཟབ་པའི་་་
གཉེར་མར་གྱུར་ཏེ་ཀུན་ནས་མི་སྙོམས་པའི་གཤོང་འབུར་དུ་ཆགས་ཡོད།
དེའི་ཕྱིར། ང་ཚོ་མི་ཆ་མེད་དང་ཐེངས་དང་པོར་ཕྲད་ཚེ་འཇིགས་སྣང་ཞིག་
འོང་མོད། མཉམ་གནས་ཡུན་རིང་བྱས་ཚེ་བཞིན་རས་དེ་རྒྱུས་ཡོད་དུ་གྱུར་
ནས་ཚོར་བ་དེ་ཡུན་གྱིས་རྟུལ་པོར་འགྱུར་ཞིང༌། བྱེད་ནུས་ཉམས་ཏེ་འགྲོ།
སྤྱང་གྲུང་དང་ཤེས་རབ་ཅན་གྱི་བཞིན་རས་དེ་ཡང་ལོ་ཟླ་མང་པོ་བསགས
པ་ལས་བྱུང་བས། ལོ་ན་རྒས་པའི་ཚེ་ཁྱད་འཕགས་ཀྱི་རྣམ་འགྱུར་དེ་མངོན་
ནས་འོང་ལ། དེ་ཚོ་ལོ་ན་གཞོན་དུས་ཀྱི་འདྲ་པར་ལས་ནི་རྣམ་འགྱུར་དེའི་རྒྱུ་
ཕྲ་མོ་ཙམ་ལས་མཐོང་བར་མི་ནུས། གནས་ལུགས་དེ་གོང་དུ་སྨྲས་ཟིན་ཏེ།
བཞིན་རས་ཀྱི་རྣམ་འགྱུར་ནི་སྐབས་གཅིག་རང་བཞིན་པ་གྲངས་མེད་དང་ཁྱད་
པར་ཅན་གྱི་སྔངས་འཚབ་ཀྱིས་ངང་གིས་བཟོས་པ་ཞིག་ཡིན། འདི་དང་་་
བདག་གིས་གོང་དུ་བཏོན་པའི་བསམ་འཆར་སྣ་གཉིས་ཏེ་ཐོག་མར་མཐོང་བའི་
བྱད་བཞིན་དེས་ཚོར་བ་འཇིགས་སྣང་ཅན་སྐྱེད་པ་དང་། ཐོག་མའི་ཚོར་བ་
ལས་ཚོར་བ་མ་ནོར་ཞིང་གཏིང་ཟབ་པ་ཞིག་རྙེད་པ་གཉིས་བར་ཕན་ཚུན་རམ་
འདེགས་སུ་འགྲོ། དེའི་ཕྱིར། མི་གཞན་གྱི་བྱད་བཞིན་ལས་ཚོར་བ་ངོ་མ་མ་
བསླད་པ་ཞིག་རྙེད་པར་འདོད་ན། ངེས་པར་དུ་མི་དེ་དང་འབྲེལ་བ་ཅི་ཡང་
མ་བྱུང་བའི་གནས་སུ་བརྟག་དགོས་ལ། རབ་ཡིན་ན་དེ་དང་སྐད་ཆ་ཅི་ཡང་
མི་སྨྲ། སྐད་ཆ་བཤད་ཚེ་ཕན་ཚུན་གྱི་བར་ཐག་ཉེ་བར་འགྱུར་ཞིང་། སྙིང་ཉེ་
བའི་ཚོར་བ་ཕྲན་བུ་སྐྱེད་པས་ན། མཉམ་འདྲེས་ཀྱི་གནས་བབ་ཏུ་སྐྱེལ་བས།
རང་སྣང་གི་གྲུབ་ཆ་ཐོན་པར་བྱེད། དེ་ལྟར་ན་རང་ལྟས་མ་བསླད་པའི་ཆ་ལ་
ཉམས་ཆག་འབྱུང་བར་བྱེད། དེ་ལས་གཞན། མི་མང་ཤོས་ཀྱིས་གཞན་གྱི་
བརྩི་འཇོག་དང་བརྩེ་བ་འཐོབ་ཆེད་འབད་པ་བྱེད་དེ། བརྟག་པ་བྱ་ཡུལ་དེས་
བགྲོ་གླེང་བྱེད་སྐབས་གདོང་ངོས་སུ་ང་ཚོས་སྔར་ནས་ཤེས་པའི་བསླུ་ཐབས་སྤྱད་
དེ། རོལ་སྒེག་དང་བྱམས་བརྩེ་ཡི་ཉམས་བཅོས་མ་སྟོན་ཅི་ནུས་ཀྱིས་ང་ཚོའི་
སེམས་པ་བསླུ་བར་བྱེད། དེའི་ཕྱིར་དང་པོར་མཐོང་བྱ་དེ་དག་ལ་གདོང་་
འབག་གིས་གཡོགས་པས་མཇུག་འབྲས་མི་དཔོགས་པར་འགྱུར། འབྲས་བུ་
འདི “ཇི་ལྟར་རྒྱུས་ཡོད་པ་དེ་ལྟར་གྱིས་གཏིང་ལོན་དགོས” པ་འདྲ་མོད།
དོན་དམ་དུ“ཇི་ལྟར་རྒྱུས་མངའ་བ་དེ་ལྟར་གྱིས་དེ་ཚོའི་རྨོངས་འོག་ཏུ་ཚུད་དེ་
འགྲོ”བ་ཞིག་ཡིན་འདུག རྗེས་སུ་དེ་དག་གི་མ་གཞིའི་ངོ་བོ་ལྷང་ལ་བུད་པའི་
ཚེ་ད་གཟོད་གཡོ་འོག་ཏུ་ཚུད་པས་འཕྲིགས་ཤོར་པ་ལྟར་ཚོར་བ་ཐེངས་དང་པོར་
བརྟེན་ནས་ཤན་ཐག་བཅད་པ་དེ་ཡང་དག་པ་འཁྲུལ་བ་མེད་པ་ཞིག་ཡིན་པ་
ཤེས་ནུས། དེ་དུས་རང་ལ་འཕྱ་བཞད་བྱེད་པ་ལས་ཐབས་གཞན་མེད་པའམ་
ཡང་ན་འཕྲལ་མར་མི་དེ་དང་འབྲེལ་བ་མཚམས་འཇོག་པར་བྱེད། ངོས་་
འཛིན་དང་རྒྱུས་ལོན་རིགས་འདི་ལ“འབྲས་བུ་ཅི་ཡང་མེད་པ”ཤིན་ཏུ་གསལ།
རྒྱུས་ཡོད་པའི་མི་ལས་ནང་རྒྱུས་ངོ་མ་ལོན་དགོས་ན། འགྲེལ་བ་རིགས་གཅིག་
ཁོ་ན་ཡོད་དེ། དང་པོར་ཕྲད་པའི་ཚེ་ང་ཚོར་ཟོན་སེམས་ཤིག་སྐྱེ་རུ་བཅུག་ལ།
ང་ཚོས་དེ་དང་གླེང་མོལ་བྱས་པ་ཙམ་གྱིས་ཁོ་རང་ངོས་ཀྱི་རང་གཤིས་ཚང་མ་
ལྷག་ལུས་མེད་པར་མངོན་པར་མ་ཟད། དེའི་བློ་སྦྱོང་གི་ཚད་ཅི་འདྲ་ཡིན་
པའང་མངོན་པར་འགྱུར་བ་སྟེ། སྐད་ཆ་གཞན་ཞིག་གིས་འཆད་ན།། དེ་
དང་གླེང་མོལ་བྱས་པས་དེའི་རང་བྱུང་གི་རང་གཤིས་སུ་མ་ཟད། མིའི་རིགས་
ཀྱི་ཐུན་མོང་གི་རྒྱུ་ནོར་ལས་ཐོབ་པའི་ཆའང་ཆབས་གཅིག་ཕྱི་རུ་མངོན་པར་གྱུར་
ན། དེ་ནི་རྒྱུས་ཡོད་མི་ལས་ནང་རྒྱུས་ལོན་པར་བརྩི་ཆོག་སྙམ། ཁོས་བཤད
པའི་བཞི་ཆའི་གསུམ་དེ་རང་ངོས་ཀྱི་རང་གཤིས་བརྗོད་པ་མིན་པར་ཕྱིའི་རྒྱུ་རྐྱེན་
གྱི་ཤན་ཐེབས་པ་ཡིན། དོན་དངོས་སུ་ང་ཚོས་རྟག་པར Minotaur(མི་ལུས་
ནོར་མགོ་ཅན་གྱི་སྲོག་ཆགས་ཤིག)ཡིས“མི་སྐད”ཤོད་པར་ཡ་མཚན་ཆེན་པོ་
སྐྱེས། དེ་ལས་ང་ཚོས་རྒྱུས་ཡོད་ཀྱི་མི་ལ་སྔར་ལས་ཟབ་པའི་ངོས་འཛིན་ཐེངས་
གཅིག་ཐོབ་ཐུབ། མདོར་ན། དང་པོར་ཕྲད་པ་ལས་བྱུང་བའི་ཚོར་བ་ལས་
མི་དེའི་བྱད་བཞིན་གྱིས་མཚོན་པའི“གཅན་གཟན་གྱི་ངོ་བོ” ཚང་མ་ཤིན་ཏུ་
གསལ་བོར་རྟོགས་ནུས། དེའི་ཕྱིར། བརྟག་པ་ལ་ཁྱད་དུ་མཁས་པའི་མི་
དེས་ངོ་ཤེས་ཀྱི་འབྲེལ་བ་ཡོད་ཚད་ཀྱི་སྔོན་དུ་བརྡར་ཤ་གཅོད་འོས། དེ་ལྟར་
ན་བྱད་བཞིན་ལས་མི་དེར་ཁྱད་པར་ཅན་གྱི་གཤིས་ཀ་གང་ཡོད་པ་ཐད་ཀར་
གསལ་བཤད་བྱེད་ཐུབ། གལ་ཏེ་རྫུན་འོག་ཏུ་ཚུད་པ་ན་དེ་ནི་བརྟག་བྱའི་ཡུལ་
གྱི“བྱད་བཞིན”གྱི་སྐྱོན་མ་ཡིན་པར། རྫུན་འོག་ཏུ་ཚུད་མཁན(རྟོག་དཔྱོད་
མཁན)གྱི་སྐྱོན་དུ་འདུག ཕྱོགས་གཞན་ཞིག་ནས་བཤད་ན། མིའི་རིགས་
ཀྱི་སྐད་ཆ་ཡིས་རང་གི་ཡིད་ལ་བསམ་པའི་དོན་ཙམ་ཤོད་ནུས་པའམ། ཐ་ན་
རང་གིས་བསླབས་པའི་རྒྱ་ཁྱོན་ལས་མི་འདའ་ལ། ཡང་ན་གོ་བ་མ་ལོན་ཞིང་
འདང་མི་ཕོག་པའི་དོན་བྱ་དེ་དག་ཐད་འདང་རྒྱག་བྱེད་པའི་ཚུལ་འཛིན་ཅིང་།
རྫུན་གཏམ་ཚིག་འགའ་ལབ་པར་བྱེད། མདོར་ན་སྐད་ཆ་ནི་མི་མགོ་སྐོར་བྱེད་
ཅིག་ཏུ་བྱེད་ཆོག རྣམ་འགྱུར་གྱིས་ཀྱང་མགོ་སྐོར་གཏོང་ནུས་ཏེ། ང་ཚོས་
མི་གཞན་དང་གླེང་མོལ་བྱེད་པའམ་མི་གཞན་གྱི་གཏམ་ལ་ཉན་པར་བྱེད་ཚེ།
རྟག་པར་མི་དེའི་གཟུགས་བྱད་རྒྱབ་ཏུ་དོར་ནས་དེའི་བཞིན་རས་དང་། རྣམ་
འགྱུར་ལ་དོ་སྣང་ཞིབ་མོ་བྱེད་བཞིན་ཡོད་ལ། སྐབས་དེར་སྐད་ཆ་འཆད་་
མཁན་མང་ཤོས་ཀྱིས་ཕྱི་ཚུལ་གྱི་ནུས་པ་ལ་མཉམ་འཇོག་བྱེད་བཞིན་ཡོད།
སོ་ཁེ་ར་ཏི་ཡིས་ནུས་པ་དེ་རིགས་ལ་བརྟག་ཚེ་ངོ་སྤྲོད་བྱས་ནས་འོང་བའི་
ན་གཞོན་ལ“ཁྱོད་ཀྱིས་རང་གི་སྐོར་ཐམས་ཅད་ང་ལ་ཤོད་དང”ཞེས་ཟེར་ལ།
དེ་ནི་དངོས་གནས་ཤིན་ཏུ་འོས་ཤིང་འཚམ་པའི་སྐད་ཆ་ཞིག་ཡིན། དེ་ཡང་
སྐད་ཆ་འཆད་པ་ཁོ་ནའི་དུས་སུ་ངོ་གདོང་གི་དབང་རྟེན་མ་ལུས་གྲུང་པོར་་
འགྱུར་བ་དང་། ལྷག་པར་མིག་ལ་མཚོན་ན་ཤིན་ཏུ་གསལ་ཞིང་། མི་དེའི་
བསམ་བློའི་རྒྱུ་ནོར་དང་ནུས་ཤུགས་ཚང་མ་བཞིན་རས་སུ་མངོན་ཐུབ་པས་ན།
ང་ཚོས་དེར་བརྟེན་ནས་མི་དེའི་ཤེས་རབ་དང་ནུས་པ་ཐག་གིས་གཅོད་ཐུབ།
སོ་ཁེ་ར་ཏི་ཡིས་དེ་ལྟར་བཤད་དོན་ཡང་གནས་ལུགས་དེ་ལས་མ་འདས། འོན་
ཀྱང་ངོས་གཞན་ཞིག་ནས་བཤད་ན། ལྟ་ཚུལ་འདི་འདྲ་འཆང་མཁན་ཡང་
ཡོད་དེ། དང་པོ། ཐབས་འདི་ཉིད་བསམ་བློའི་གཏིང་སར་གནས་པའི་ཀུན་
སྤྱོད་ཀྱི་ངོ་བོར་བཀོལ་ན་འོས་འཚམ་ཞིག་མིན་པ་དང་། གཉིས་པ། སྐད་ཆ་
ཤོད་སྐབས་ངོ་གདོང་གི་ཤ་སྣ་འགུལ་སྐྱོད་བྱེད་པའི་དབང་གིས་བཞིན་རས་་
གཡེར་བར་འགྱུར་ལ། གཡེར་བའི་དབང་གིས་རང་སྣང་གི་ལྟ་ཚུལ་སྐྱེད་པར་
བྱེད་པས་ན། རང་ལྟས་མ་བསླད་པའི་ངང་ནས་དཔྱད་འབྲས་སྙོག་པ་ལས་
གཞན་དུ་འགྱུར་རོ། །འདིའི་སྐབས་ཀྱི་རང་སྣང་ཞེས་པ་དེ་ཤུགས་ཤིན་ཏུ་ཞན་
པ་ཞིག་ཡིན་མོད། འོན་ཀྱང་སྔོན་དུ་བཤད་ཟིན་པ་ལྟར་ང་ཚོས་ཡོ་མེད་སྲོང་
པོའི་ངང་ནས་བརྟག་པར་ཤན་ཤུགས་གཏོང་ངེས་ཡིན། འདི་ལས་གཞིགས་
ཚེ། ང་ཚོས་གོང་སྨྲས་སྐད་ཆ་དེ“བདག་གིས་རྟོག་ཞིབ་གསལ་བོ་འོང་ཆེད་
ཁྱོད་ཁ་རོག་ཏུ་སྡོད་ཅིག”ཅེས་པར་བཅོས་ན་འོས་ཤིང་འཚམ་པར་སྣང་།
མི་ཆེ་གེ་མོ་དེའི་རྣམ་པ་དེ་གཏིང་ཟབ་ཅིང་ལྷད་མ་ཞུགས་པའི་སྒོ་ནས་
རྟོགས་ཆེད། རབ་ཡིན་ན་དེ་གཅིག་པུར་སྡོད་པའི་གནས་བབ་འོག་ལྟ་ཞིབ་
བྱེད་འོས། རྒྱུ་མཚན་ཡང་ཐུག་འཕྲད་དང་གླེང་མོལ་ཐམས་ཅད་ཀྱི་སྐབས་སུ་
སྔོན་དུ་ཐོས་པ་དབང་བཙན་པའི་འདུ་ཤེས་ཀྱི་ལྷད་ཞུགས་སླ་བར་མ་ཟད།
དུས་འདིར་་ཕལ་ཆེར་བརྟག་ཡུལ་ལ་ཕན་པ་ཞིག་མངོན་འོང་། དེ་ཕྱིར་ཁོ་ཚོ་
ཁྱུ་དང་བྲལ་ཏེ་གཅིག་པུར་གནས་ཤིང་དབེན་པར་སྡོད་སྐབས་དང་། རང་
ཉིད་ཀྱི་བསམ་བློ་དང་བརྩེ་དུང་ཁྲོད་དུ་རྣམ་པར་གནས་པའི་ཚེ། ད་གཟོད་
རྣམ་པ་དངོས་དེ་མངོན་འོང་ཞིང་། ད་གཟོད་རང་ཞེས་པ་ངོ་མ་དེ་གསལ་
བོར་ལྷང་ལ་བུད་འོང་། འདི་ཉིད་ཁོ་ནའི་སྐབས་སུ་ཞིབ་རྟོག་གི་ནུས་པ་ལྡན་
པའི་མི་དེས་བརྟག་ཡུལ་གྱི་བྱད་བཞིན་ངོ་མ་འཕྲལ་མར་རྙེད་ཐུབ།
སྒྲ་དོན་འཇུག་གི་དབང་དུ་བྱས་པའི་གཟུགས་བྱད་ནི་མིའི་རིགས་ཀྱི་མགོ་
སྐོར་གཏོང་བའི་ཐབས་རྩལ་ཞིག་ཡིན་མོད། ཚང་མ་དམིགས་ཡུལ་དུ་སླེབས་
པའི་ངེས་པ་མེད། གཟུགས་བྱད་བརྟག་ཐབས་ནི་དངོས་གནས་མི་གཞན་
པར་རྒྱུས་ཡོན་དང་ངོས་འཛིན་བྱེད་པའི་བྱེད་ཐབས་གལ་ཆེན་ཞིག་ཡིན།
བྱད་བཞིན་གྱིས་མི་ལ་མགོ་སྐོར་གཏོང་ཟེར་བ་ནི་བརྩེ་དུང་དང་བཅོས་པའི་རྣམ་
འགྱུར་གྱི་ཁྱབ་ཁོངས་ཙམ་དུ་ངེས་ཀྱི་གཞན་དུ་མིན་ལ། མི་དེ་དག་གི་བཞིན་
རས་ལ་ཁོ་ཚོའི་མགོ་སྐོར་བྱེད་ཐབས་ཀྱིས་ནུས་པ་མི་ཐོན་པའི་ཆ་ཞིག་ཀྱང་ཡོད།
དེའི་ཕྱིར། ང་ཚོས་མི་ལ་བརྟག་ཚེ་བརྟག་ཡུལ་དེ་གཅིག་པུར་གནས་པ་དང་།
རང་གི་རང་བཞིན་ངོ་མར་གཡེང་བའི་ཚེ་སྟེ། ད་དུང་གླེང་མོལ་མ་བྱས་པའི་
སྔོན་དུ་བརྟག་པ་ཁོ་ན་གདམ་དགོས། རྒྱུ་མཚན་ནི་གོང་སྨྲས་ཀྱི་གནས་བབ་
འོག་ད་གཟོད་མིའི་རིགས་ཀྱི་བྱད་བཞིན་མ་བསླད་ཅིང་མ་བཅོས་པ་ངོ་མ་དེ་
མངོན་ནས་ཡོད། གཏམ་གླེང་བྱས་འཕྲལ་བརྩེ་དུང་གི་ལྷད་འཇུག་པར་བྱེད་
ཅིང་། གོམས་ཟིན་པའི་མགོ་གཡོག་བྱེད་ཐབས་སྤྱོད་པར་བྱེད་པ་ཡིན། རྒྱུ་
མཚན་གཞན་ཞིག་ནི། མི་སྒེར་ངོས་ཀྱི་འབྲེལ་བ་ཡོད་ཕྱིན་ཤིན་ཏུ་མི་ཟབ་པའི་
དབང་དུ་བྱས་ཀྱང་རུང་གང་ལྟར་ང་ཚོས་བརྡར་ཤ་གཅོད་པ་དེ་རང་སྣང་དབང་
དུ་འགྲོ་ཞིང་དེ་ལ་ལྷད་ཞུགས་པར་བྱེད་ངེས་ཡིན།
ད་དུང་གནད་ཅིག་གསལ་བར་བྱེད་དགོས་པ་ནི། བྱད་བཞིན་བརྟག་
པའི་ཁྲོད་ཤེས་ཡོན་གྱི་ནུས་པ་དེ་ཀུན་སྤྱོད་ལས་རྟོགས་པར་སླ་སྟེ། སྔ་མ་ཕྱི་
ཚུལ་དུ་མངོན་པ་ཅུང་མང་བས་ཡིན་པ་འདྲ། མི་རྣམས་ཀྱི་ལམ་ལ་འགྲོ་བའི་
རྣམ་པ་དང་། ལག་པ་འགྱོག་པ་དང་རྐང་བ་འདེགས་པའམ་འགུལ་སྐྱོད་ཕྲ་མོ་
ཙམ་ཚང་མ་བྱད་བཞིན་དང་རྣམ་འགྱུར་དུ་མངོན་པར་བྱེད་ལ། ཐ་ན་རྒྱབ་
ཕྱོགས་ཀྱི་གཟུགས་བརྙན་ལས་ཀྱང་མི་དེ་ཤེས་རབ་ཅན་ནམ། བླུན་པོ་ཞིག་
གམ། ཡང་ན་དཀྱུས་མ་ཞིག་ཡིན་པ་ཤན་འབྱེད་ནུས་ཀྱང་སྲིད། འགུལ་
སྐྱོད་སྐབས་ཞ་ཉེ་ལྟར་ལྗིད་ཅིང་གདོས་པ་ཞིག་ཡིན་ན་མི་དེ་ནི་བླུན་པོ་ཞིག་ཡིན་
པར་མཚོན། དེ་བཞིན་ཤེས་རིག་མེ་ལྟར་འབར་བའི་མི་དང་བསམ་གཞིག་
བྱེད་སྟངས་ཟབ་ཅིང་ཕྲ་བའི་མི་དེའང་ཕྱིའི་རྣམ་པ་རུ་མངོན་ཐུབ། དེ་ནི་ལ་
པོར་ཡེར(1)གྱི་སྨྲ་བ་འཛུགས་པའི་གཞི་ཡིན་ཏེ། ཁོང་གིས“ང་ཚོའི་སྤྱོད་པ་
ཤིན་ཏུ་ཕྲ་བ་མིག་གིས་ཀྱང་དབྱེ་བ་འབྱེད་མི་ནུས་པའི་ཆ་ནའང་ང་ཚོའི་རང་
གཤིས་མཚོན་བྱེད་ཅིག་ཡོད། མི་གླེན་ནག་ཅིག་ཡིན་ཕྱིན། ཡར་ལངས་མར་
འདུག་དང་། ནང་འཛུལ་ཕྱིར་འབུད་དམ་སྨྲ་བ་མེད་པར་སྡོད་པ་སོགས་ཀྱི་
སྤྱོད་ལམ་དེ་ཤེས་རབ་ཅན་ཚོ་དང་གཏན་ནས་མི་འདྲ”ཞེས་གསུངས། ཧིར་
བེ་ཏིས་སེ(2)ནས་ཀྱང“མི་ཕལ་བ་ལ་ཤེས་རབ་ཅན་ངོས་ཟིན་པ་དང་དེ་ལས་
གཡོལ་བར་བྱེད་པའི་ལྷན་སྐྱེས་ཀྱི་ནུས་པ་ཞིག་ཡོད”ཅེས་གསུངས། འདིའི་
དོན་ནི་གོང་སྨྲས་ལྟ་ཚུལ་ལས་གསལ་བཤད་བྱེད་ཐུབ། འོན་ཀྱང་ང་ཚོས་ལག་
པ་འགྱོག་པ་དང་རྐང་པ་འདེགས་པ་ལས་ཤེས་རབ་ཅན་དང་བླུན་པོ་གཉིས་དབྱེ་
བ་འབྱེད་ནུས་པ་དེ་ཅིའི་ཕྱིར་ཞེ་ན། དེའི་གནས་ལུགས་ནི་འདི་འདྲ་ཞིག་ཡིན་
ཏེ། མགོ་བོ་ཇི་ལྟར་ཆེ་བ་དང་ཇི་ལྟར་རྒྱས་པའམ་ཡང་ན་ཀླད་པའི་གྲུབ་ཆའི་
ཁྲོད་རྒྱུངས་ཀླད་དང་དབང་རྩ་ཅི་ཙམ་ཆུང་བ་དེ་ཙམ་གྱིས་ཤེས་རབ་ཆེ་བར་མ་
ཟད། ཡན་ལག་གི་འགུལ་ནུས་རང་བཞིན་དང་རྐྱོང་སྐུམ་གྱི་ནུས་པ་དེ་ཙམ་ཆེ་
བ་ཡིན། གནས་བབ་འདི་འདྲའི་འོག ཡན་ལག་ལ་ཀླད་པས་ཐད་ཀར་ཁ་
ལོ་སྒྱུར་བར་བརྟེན། འགུལ་སྐྱོད་མང་ཤོས་མ་ལག་གཅིག་གིས་བཀོད་་་་་་་་
འདོམས་བྱེད་བཞིན་ཡོད་པས། འགུལ་སྐྱོད་དེས་དམིགས་ཡུལ་ཞིབ་ཅིང་ཕྲ་
བའི་སྒོ་ནས་མཚོན་ནུས། སྲོག་ཆགས་འཕེལ་འགྱུར་གྱི་རིགས་གཞུང་ལྟར་ན།
ཇི་ལྟར་རིམ་པ་མཐོ་བར་གཏོགས་པའི་སྲོག་ཆགས་ཡིན་པ་དེ་ཙམ་གྱིས་གནས་
གང་རུང་ཞིག་དེའི་ལུས་གནད་ཉག་གཅིག་ཏུ་འགྱུར་སླ་སྟེ། གནས་ལུགས
འདི་གཉིས་འདྲ་ཙམ་ཡོད། དཔེར་ན། ཆུ་འབུ་གློ་ཉལ་དང་སྡིག་སྲིན་་
སོགས་འགུལ་སྐྱོད་གདོས་ཤིང་དལ་བ་ཀུན་གྱིས་ཤེས་པ་ལྟར་ལགས་ལ། ཤིན་
ཏུ་བླུན་རྟུལ་ཞིག་ཀྱང་ཡིན། འོན་ཀྱང་དེ་ཚོར་ཚེ་སྲོག་སྲ་མོ་ཞིག་ཡོད། དེའི་
རྒྱུ་མཚན་ནི་དེ་ཚོའི་ཤེས་པ་ཤིན་ཏུ་ཞན་ལ། རྒྱུངས་ཀླད་དང་དབང་རྩ་ཆེ་
དྲགས་པས་ཡིན། སྤྱིར་བཤད་ན་རྐང་ཐང་བགྲོད་པ་དང་མཁྲིག་མའི་འགུལ་
སྐྱོད་ནི་གཙོ་བོ་ཀླད་པའི་བྱེད་ནུས་ལས་བྱུང་བ་ཡིན་ཏེ། ཡན་ལག་གིས་ཀླད་
པའི་བཀོད་འདོམས་དེ་རྒྱུངས་ཀླད་དབང་རྩ་བརྒྱུད་ནས་དང་ལེན་བྱས་པ་ལས་
འགུལ་སྐྱོད་བྱེད་པའམ། ཡང་ན་འགུལ་སྐྱོད་ལ་བཟོ་བཅོས(བཟོ་བཅོས་ཤིན་
ཏུ་ཆུང་བ་ཡིན་ཀྱང་རུང)བྱེད་པ་ཡིན། ཡིད་བྱེད་འགུལ་སྐྱོད་ཀྱིས་ང་ཚོར
ངལ་དུབ་སྐྱེད་པའི་གནས་ལུགས་ཀྱང་འདི་ལ་ཐུག་ཡོད། ངལ་དུབ་ཀྱི་ཚོར་བ་
ནི་མྱ་ངན་གྱི་ཚོར་བ་དང་འདྲ་བར་ཀླད་པ་ལས་བྱུང་བ་ལས། རྐང་ལག་ལས་
བྱུང་བ་མིན། དེའི་རྐྱེན་གྱིས་ངལ་དུབ་ཀྱིས་གཉིད་དུ་ཡུར་བར་བྱེད། འོན་
ཀྱང་འབྲེལ་འབྱུང་འཚོ་བའི་འགུལ་སྐྱོད་ནི་ཀླད་ཞོ་ཡིས་བསླངས་པ་མིན་པར།
འདུ་ཤེས་ཀྱིས་མ་ཟིན་པའི་འགུལ་སྐྱོད་ཅིག་ཡིན་པས། ངལ་དུབ་ཀྱི་ཚོར་བ་
སྤངས་པའི་ངང་རྒྱུན་བསྲིང་ཆོག སྙིང་དང་གློ་བའི་འགུལ་སྐྱོད་དེ་རིགས་
འདི་ལ་གཏོགས། བསམ་གཞིག་དང་རྐང་ལག་གི་འགུལ་སྐྱོད་ཚང་མ་ཐུན་
མོང་དུ་ཀླད་པའི་བྱེད་ལས་ལ་གཏོགས་པར་བརྟེན། མི་སྒེར་ངོས་ཀྱི་གཤིས་དེ་
ཀླད་པ་འགུལ་སྟངས་ཀྱི་ཁྱད་པར་ཅན་གྱི་ངོ་བོ་ལ་བརྟེན་ནས་ཕྱིར་མཚོན་པ་
ཞིག་ཡིན། བླུན་རྨོངས་པའི་འགུལ་སྐྱོད་ནི་ཤིང་བཟོས་མིའུ་ཐུང་བཞིན་རྟུལ་
ཞིང་ཁོབ་པ་ཞིག་ཡིན་ལ། གྲུང་རྩལ་དང་ལྡན་པ་དག་གི་ལྷུ་ཚིགས་མ་ལུས་
འཆད་ལ་མཁས་པའི་སྨྲ་བྱེད་དང་འདྲ་སྟེ། ཤེས་རབ་ཀྱི་ངོ་བོ་ནི་འགུལ་སྐྱོད
དང་རྣམ་འགྱུར་ལས་ཀྱང་ལྷག་པར་བཞིན་རས་ལས་ཤན་འབྱེད་བྱེད་ཐུབ།
ཞིབ་པར་བཤད་ན། བཞིན་དབྱིབས་དང་། དཔྲལ་བའི་ཆེ་ཆུང་། གདོང་
ངོས་དབང་རྟེན་དག་གི་གྲིམས་ཆ་དང་འགུལ་སྐྱོད་བཅས་དང་ཁྱད་པར་དུ་མིག་
དབང་ལས་ཤེས་རབ་ཀྱི་ངོ་བོ་བརྡར་ཤ་གཅོད་ནུས། མིག་དབང་ལ་རིགས་དུ་
མ་དབྱེ་ཆོག་ལ། ལ་ལ་ཕག་པའི་མིག་ལྟར་ཤིན་ཏུ་ཆུང་ལ། མདངས་ཡང་
ཉམས་པ་ཞིག་ཡིན(འདི་ནི་ཆེས་ཐ་མའོ) ལ། ཆེས་ཁྱད་དུ་འཕགས་པའི་
སྐྱེས་ཐོབ་ཀྱི་ཤེས་རབ་དང་ལྡན་པའི་མིག་དབང་ནི་གྲུང་ཞིང་རྩལ་ཉམས་ལྡན་པ་
ཞིག་ཡིན། གཞན་དུ་སྤྱང་ཞིང་རིག་རིག་འཁྱུག་པའི་མིག་ཅིག་ཡོད་པ་སྟེ།
རིགས་དེ་ཇི་ལྟར་བཟང་ནའང་སྐྱེས་ཐོབ་ཀྱི་ཤེས་རབ་ལྡན་པའི་མིག་དང་ནི་མི་
འདྲ་སྟེ། སྔ་མས་ནི“འདོད་བློ”ལ་ཆེད་དུ་ཞབས་འདེགས་བྱེད་པ་དང་།
ཕྱི་མ་ནི(སྐྱེས་ཐོབ་ཀྱི་ཤེས་རབ་ལྡན་མཁན)འདོད་བློ་དང་གཏན་ནས་འབྲེལ་
བ་མེད་པ་ཞིག་ཡིན( ཞིབ་པར《སྐྱེས་ཐོབ་ཀྱི་ཤེས་རབ་ལ་དཔྱད་པ》ཞེས་པར་
གསལ)།
《ཕེ་ཐོ་ལ་ཁེ་ཡི་གཏམ་རྒྱུད》ཁྲོད་དུ་ཟུར་བཀོད་གཏམ་རྒྱུད་འདི་འདྲ་
ཞིག་བྱུང་སྟེ(འདི་ནི་ཡེ་སེ • ཕོ་རེས་ཝེ་སེ་ལས་བརྒྱུད་པ་ཡིན་ལ། དེ་དང་ཕེ་
ཐོ་ལ་ཁེ་ནི་དུས་མཉམ་ཡིན་པས་ཡིད་རྟོན་བྱེད་ཆོག)། ·དུས་སྐབས་ཤིག་རིང་
ཕེ་ཐོ་ལ་ཁེ་སྐུ་དྲག་ཚོའི་ཁྲོད་དུ་རྒྱུ་ཞིང༌། རྟག་པར་ཝི་སེ་ཁང་ཏེང་གི་ཕོ་བྲང་
དུ་འགྲོ་འོང་བྱེད། དེ་དུས་ཁེ་ལེ་ཨོ • ཝི་སེ་ཁང་ཏེང་ནི་གཞོན་ནུ་ལོ་ཆུང་ཞིག་
ཡིན། ཐེངས་ཤིག་ཁོའི་ཕ་ཡིས་རྗེས་སུ་མེ་རན་ནོ་ཡི་ཀོང་ཅུའེ་སྐུ་དྲག་དང་
པོར་གྱུར་པའི་བྱིས་པ་དེ་ལ་དེར་བཞུགས་དྲག་རིམ་དཔོན་རིགས་ཀྱི་གྲལ་ནས་
ཆེས་མཁས་མཛངས་ཅན་གྱི་མི་ཞིག་གདམ་དུ་བཅུག་པས། གཞོན་ནུ་དེས་ར་
བ་ཡོངས་སུ་ཞིབ་ལྟ་ཐེངས་གཅིག་བྱས་རྗེས། ཕེ་ཐོ་ལ་ཁེ་ཡི་ལག་པར་འཇུས་
ནས་དེ་ཕ་ཡི་མདུན་སྔར་ཁྲིད་པས། དེར་འཁོད་མ་ལུས་ངོ་མཚར་བར་བྱས།
བྱེད་པོས་མིའི་རིགས་ཀྱི་ཕུལ་བྱུང་མི་སྣ་དེ་ཚོའི་ལུས་སྟེང་དུ་རྟགས་རིས་གསལ་
བོ་ཞིག་བཀོད་ཡོད་པ་འདྲ་སྟེ། དེ་མིན་བྱིས་པ་ཆུང་ངུ་དེས་ནི་ཤེས་པར་མི་
ནུས་སྙམ། དེས་ན། བདག་གིས་གྲུང་གསལ་འཛོམས་པའི་རྒྱལ་དམངས་
དག་ལ་བསམ་པ་དཀར་བོའི་ཁ་ཏ་ལ། “རྣམ་པ་ཚོ། གཞན་གྱི་མདུན་སྔར་
ཕལ་བ་ག་གེ་མོ་ཞིག་ལོ་གསུམ་གྱི་རྗེས་སུ་རླབས་ཆེ་བའི་བསམ་བློ་བ་ཞིག་ཏུ་འོང་
ངོ་ཞེས་འུད་གཏམ་ལབ་པར་འདོད་ན། གླང་གཉའ་ཚིལ་རྐྱལ་དུ་གྱུར་ལ།
ལུས་ཡོར་ལྕི་ལ་གདོས་ཉམས་ཆེ་བ། ཐ་ཤལ་རྣམ་འགྱུར་ཀུན་ནས་མངོན་པ་དེ་
ཚོ་གཏན་ནས་གདམ་པར་མི་བྱའོ”ཞེས་ཞུ་སྟེ། བྱེད་པོས་འདི་ཚོའི་ངོ་གདོང་
དུ“སྙོམས་ལས་པ”ཞེས་པའི་ཡི་གེ་གསུམ་པོ་ཤིན་ཏུ་ངོས་འཛིན་སླ་བར་བྲིས་
ཡོད་པ་མི་མཐོང་ངམ།
འོན་ཀྱང་མི་ཡི་ཤེས་རབ་དང་ཀུན་སྤྱོད(གཤིས་སྤྱོད) བར་ལ་འབྲེལ་བ་
ཅི་ཡང་མེད་དེ། ཕྱི་མ་ནི་བྱད་བཞིན་བརྟག་པའི་ཐབས་ལ་བརྟེན་ནས་ཐག་
གཅོད་བྱེད་པ་ཤིན་ཏུ་དཀའ། དེ་ཡང་དེ་ནི་གཟུགས་ལས་འདས་པའི་ཆ་ཡིན་
ལ། ཤིན་ཏུ་གཏིང་ཟབ་པའི་གནས་སུ་ཡོད། དེ་ལུས་དང་འབྲེལ་བ་ཅུང་
ཙམ་ཡོད་ནའང་ཤེས་རབ་ལྟར་ཐད་ཀར་སྦྲེལ་མེད་པར་མ་ཟད། ལུས་ཀྱི་མ་
ལག་དང་ཆ་གང་རུང་ཞིག་ལའང་གཅིག་ཏུ་འབྲེལ་མེད། རང་གི་ཤེས་པའི་
རྩལ་ནུས་དེ་མང་ཤོས་ཀྱིས་གོ་སྐབས་བཙལ་ནས་མངོན་སུམ་དུ་མཚོན་པར་བྱེད་
མོད། ཀུན་སྤྱོད་ཀྱི་ཕྱོགས་ནས་ནི་དེ་ཉིད་རང་མོས་སྒོས་ཕྱི་རུ་ལྷང་ལ་འབུད་
དུ་འཇུག་མཁན་ཉུང་ཞིང་ཤིན་ཏུ་ཉུང་སྟེ། བསམ་བཞིན་སྦེད་པར་བྱེད་་་
མཁན་མང་ཤོས་ཡིན་ལ། ས་ཡུན་རིང་པོར་གོམས་པར་བྱས་པས། སྦས་
སྐུང་བྱེད་པའི་ཐབས་ལའང་ཤིན་ཏུ་མཁས་པས་རྗེས་ཤུལ་ཙམ་ཡང་མངོན་དུ་
མེད་དོ། །ཕྱོགས་གཞན་ཞིག་ནས་སྨྲས་ན། སྔོན་དུ་བཤད་པ་ཇི་བཞིན།
བསམ་བློ་ངན་པ་དང་རིན་ཐང་མེད་པའི་འབད་འབུངས་ཐམས་ཅད་རིམ་གྱིས་
ངོ་གདོང་དུ་འབབ་པར་བྱེད་ཅིང་། ལྷག་པར་མིག་ནང་དུ་མངོན་པར་བྱེད།
དེའི་ཕྱིར། བྱད་བཞིན་བརྟག་པའི་ཤན་འབྱེད་ཁྲོད། ང་ཚོས་མི་ཆེ་གེ་མོ་
ཞིག་ལས“ཉམས་པ་མེད་པའི་ཕུལ་བྱུང་བརྩམས་ཆོས་ཤིག་འབྱུང་མི་སྲིད”པ་
ཁག་ཐེག་བྱེད་སླ་མོད། འོན་ཀྱང་མི་དེས་ཉེས་སྐྱོན་ཆེན་པོ་མི་གསོག་པར་ཁག་
ཐེག་བྱེད་མི་ནུས་སོ། །

བདུན་པ། འཚོ་གནས་ལ་སྙིང་པོ་མེད་པར་སྨྲ་བ།

འཚོ་གནས་ལ་སྙིང་པོ་མེད་པ་ནི། གཤམ་གསལ་གནད་འགའ་ལས་
གསལ་བོར་མཚོན་ནུས་ཏེ། དང་པོ། འཚོ་གནས་ཀྱི་རྣམ་པའི་ཆ་ནས
“དུས”དང“གནས” ཞེས་པ་ནི་ཚད་མེད་ཅིག་ཡིན་ལ། མི་སྒེར་ངོས་ལ་
དབང་བ་ནི་ཚད་བཅས་ལས་ཀྱང་ཚད་བཅས་ཤིག་ཡིན། གཉིས་པ། མངོན་
སུམ་གྱི་འཚོ་གནས་ཀྱི་རྣམ་པ་ཉག་གཅིག་ནི“ད་ལྟའི་སྐད་ཅིག་མ”ཁོ་ན་ཡིན།
གསུམ་པ། བྱ་དངོས་ཐམས་ཅད་ཕན་ཚུན་གཅིག་ལ་གཅིག་འབྲེལ་ཞིང་།
གཅིག་ལ་གཅིག་བརྟེན་པས། ཁེར་རྐྱང་ཚུགས་ཐུབ་ཏུ་གནས་མི་ཐུབ། བཞི
པ། འཇིག་རྟེན་ན“རྟག་གནས” ཤིག་མེད་པར། ཐམས་ཅད་རྒྱུན་མི་་
འཆད་པར་འཁོར་སྐྱོད་དང་། འགྱུར་ལྡོག་བྱེད་བཞིན་ཡོད། ལྔ་བ། མིའི
རིགས་ཀྱི་འདོད་སྲེད་ནི་གཅིག་ཐོབ་ན་བཅུ་ལ་རྔམ་པར་བྱེད་པས། ནམ་ཡང་
འདོད་བློ་ཁེངས་མི་སྲིད། དྲུག་པ། མིའི་རིགས་ཀྱི་འབད་འབུངས་དེ་རྟག་
ཏུ་འགལ་རྐྱེན་དང་འཕྲད་པར་འགྱུར་བས། དེ་སེལ་ཆེད་ངེས་པར་དུ་དེ་དང་
འཐབ་འཛིང་བྱེད་དགོས།
“དུས”དང“དུས”ཀྱི་ཁྲོད་ནས་བྱུང་བའམ“དུས”ཀྱིས་དབང་གིས་
བྱུང་བའི་དངོས་གཟུགས་ཡོད་ཚད་ཀྱི་འཕོ་འགྱུར་ནི་རྣམ་པ་ཙམ་དུ་ཟད་ལ།
རྣམ་པ་དེའི་འོག་གི་འཆི་མེད་རྟག་བརྟན་གྱི“འཚོ་གནས་ཀྱི་འདོད་བློ”ཡིས་
བསྟན་པར་བྱ་བ་ནི་བྱས་བྱས་ཐམས་ཅད་སྟོང་བ་འབའ་ཞིག་ཏུ་འགྱུར་བ་དེ་
ཡིན། “དུས”ཀྱིས་ནི་ཁོ་རང་གི་སྟོབས་ཤུགས་ལ་བརྟེན་ནས་ཡོད་ཚད་ང་
ཚོའི་ལག་ནས་ཡལ་བར་གཏོང་ཞིང་། དངོས་གཟུགས་ཐམས་ཅད་དེའི་་་་་་
དབང་གིས་རིན་ཐང་ངོ་མ་དེ་ཤོར་འགྲོ།
སྔོན་ཆད་གནས་པ་དེ་དག་ད་ལྟ་གང་དུའང་མེད་ལ། ད་ལྟ་གནས་མེད་
པ་དེ་དག་ནི་སྔོན་ཆད་གནས་མ་མྱོང་བ་དག་དང་ཤིན་ཏུ་མཚུངས། འོན་ཀྱང་
ད་ལྟ་གནས་ཡོད་པ་འདི་ཐམས་ཅད་མིག་འབྱེད་འཛུམ་ཙམ་གྱི་ཡུན་ལ“སྔོན་
ཆད”གནས་མྱོང་བ་ཙམ་དུ་འགྱུར། དེའི་ཕྱིར། “ད་ལྟ”ནི་ཅི་འདྲའི་རང་
བཞིན་པ་ཕལ་བ་ཞིག་ཡིན་ནའང་འདས་པའི་རིན་ཐང་མཐོ་ཤོས་ལས་ལྷག་སྟེ
སྔ་མ་ནི་མངོན་སུམ་པ་ཞིག་ཡིན་པས། འདས་པ་དང་བསྡུར་ན་དེ་གཉིས་བར་
གྱི་འབྲེལ་བ་ནི“ཡོད་པ”“མེད་པ”དང་བསྡུར་བ་འདྲ།
མིའི་རིགས་ཀྱི་ལོ་རྒྱུས་རིང་མོའི་ཁྲོད། ང་ཚོ་གློ་བུར་དུ་འཇིག་རྟེན་
འདིར་འཚོ་ཞིང་གནས་ལ། སླར་ཡང་སྐད་ཅིག་ཙམ་གྱིས་མེད་པར་ཡལ་བས།
རང་ཉིད་ལའང་ཤིན་ཏུ་ཡ་མཚན་སྐྱེ་རུ་འཇུག ལྟ་ཚུལ་འདི་ཚོ་ལ་བརྩེ་དུང་
གིས་ནི་རྒོལ་བ་བྱས་ཏེ“དེ་ཡང་དག་པ་ཞིག་གཏན་ནས་མིན”ཅེས་སྨྲ་བར་བྱེད།
ཤིན་ཏུ་མི་ཟབ་པའི་རྟོགས་པ་ཞིག་གིས་དཔྱད་ཞིབ་བྱས་ཀྱང“དུས”ནི་ངོ་བོའི་
ཆ་ནས་འདོད་མོས་དང་མཐུན་པ་ཞིག་ཡིན་པ་དཔོག་ཐུབ་སྟེ། ཞིབ་པར་་
སོམས་དང་། “དུས”དང“གནས”ཀྱི་འདོད་མོས་དང་མཐུན་པའི་རང་
བཞིན་དེ་ནི་གཟུགས་འདས་རིག་པ་ངོ་མ་ཡོད་ཚད་ཀྱི་གསང་མཛོད་ཕྱེ་བའི་ལྡེ་
མིག་ཅིག་ཏུ་ངེས། །འདོད་མོས་དང་མཐུན་པའི་རང་བཞིན་འདི་ཡོད་པས།
བྱ་དངོས་ཀྱི་རང་བྱུང་སྒྲིག་རིམ་དང་ཡོངས་སུ་མི་འདྲ་བའི་སྒྲིག་རིམ་ཞིག་གསར་
སྐྲུན་བྱེད་ཆོག ཁང་ཏི་ལགས་རླབས་ཆེན་ཡིན་པའི་གནས་ལུགས་ཀྱང་འདི་
ལ་ཐུག་ཡོད།
ང་ཚོའི་མི་ཚེ་འདིར་དོན་བྱ་མང་པོ་ཞིག་བསྒྲུབས་མོད། འོན་ཀྱང་་་
དབང“ཡོད་པ”ནི་སྐད་ཅིག་གི་དུས་ཡུན་ཙམ་དེ་ཡིན། དེ་ཉིད་འདས་རྗེས
“སྔོན་ཆད་ཡོད་མྱོང ”ཞེས་པའི་ཚིག་ཅིག་ཏུ་མི་བརྗོད་ཐབས་མེད་ཡིན།
མཚན་དཀྱིལ་གྱི་བསམ་གཞིག་ཏུ་ང་ཚོའི་འཚོ་བ་ཉིན་རེ་ལས་ཉིན་རེ་བཞིན་སྙིང་
པོ་མེད་པར་གྱུར་པ་ལ་རྔམ་པ་མི་འཆོར་ཐབས་མེད་ཡིན། དེའི་དབང་གིས་
གལ་ཏེ་བླངས་ན་འཛད་དུ་མེད་པའི་འབྱུང་ཁུངས་དེ་ང་ཚོར་དབང་ན་ང་ཚོས་
དེའི་ཁྲོད་ནས་ཚེ་སྲོག་གསར་པའི“དུས”ཤིག་མི་རྙེད་གྲང་སྙམ་པའི་འདུ་ཤེས་
ཤིག་སེམས་ཁམས་སུ་སྦས་ཡོད། འདི་ནི་ང་ཚོའི་རང་གཤིས་ཆེས་ཟབ་སར་
སྦས་ཡོད་པའི་འདུ་ཤེས་ཤིག་ཡིན། གལ་ཏེ་དེ་ཉིད་མེད་ན། ང་ཚོའི་ཤིན་ཏུ་
ཐུང་བའི་ཚེ་སྲོག་གི་དུས་ཚོད་འདི་བལྟས་བལྟས་ལ་སྐར་ཆ་རེ་རེ་ཡིས་ཕ་རོལ་ཏུ་
འདའ་བ་འདིས་སྡོད་མི་ཚུགས་པར་སེམས་འདི་སྨྱོ་བར་མི་བྱེད་དམ།
ལྟ་ཞིབ་འདི་འདྲ་རྨང་གཞིར་བྱས་ཚེ། གཤམ་གྱི་སྨྲ་བ་འདི་ཉིད་་་་་་
འཛུགས་ཆོག་སྟེ། “ད་ལྟ” ཁོ་ན་བདེན་པ་ཡིན་ལ། གཞན་ཐམས་ཅད་
བསམ་བློའི་རོལ་རྩེད་ཙམ་ལས་མ་འདས། དེའི་ཕྱིར་མི་ཚེའི་དམིགས་ཡུལ་
དང་། མི་ཚེའི་བདེན་དོན་ཆེ་ཤོས་ནི་དུས་ལྟར་སྐྱིད་པོ་གཏོང་བ་དེ་ཡིན།
འོན་ཀྱང་འདི་ལྟར་གྱི་ལྟ་ཚུལ་ཡང་ལྟ་ཚུལ་ཆེས་བླུན་པོ་ཞིག་སྟེ། དེའི་འཕྲོར་
གནས་པའི་སྐད་ཅིག་ཅིག་སླར་མི་འདུག་པར་རྨི་ལམ་སྒྱུ་མ་ལྟར་ཡོངས་སུ་ཡལ་
བར་འགྱུར་བས། ཐོབ་འབྲས་འདི་རིགས་ལ་ང་ཚོས་སེམས་ལས་དང་ལུས་
ཤུགས་དེ་ཙམ་སྤྱད་ནས་བརྩོན་ལེན་བྱེད་པའི་རིན་ཐང་ཞིག་གཏན་ནས་མེད།
ང་ཚོ་འཚོ་ཞིང་གནས་པ་ལ“ད་ལྟ”དེ་རིམ་གྱིས་ཡལ་འགྲོ་བ་ལས་གཞན་
རྐང་འཛུགས་སའི་རྨང་གཞི་ཅི་ཡང་མེད། དེའི་ཕྱིར་འཚོ་གནས་ཀྱི་ངོ་བོ་ནི་
རྒྱུན་མི་འཆད་པའི་འགུལ་སྐྱོད་ཅིག་རྣམ་པར་བྱས་ཡོད་པས། ང་ཚོས་རྒྱུན་
པར་འཚོལ་བྱའི“བདེ་འཇགས”ཞེས་པ་གཏན་ནས་འོང་མི་སྲིད། དེས་ན་ང་
ཚོའི་འཚོ་གནས་ནི་དཀན་གཟར་གྱི་རི་ངོས་ནས་མར་འབབ་པ་ལྟ་བུ་ཞིག་ཡིན་
ཏེ། བགྲོད་མཚམས་བཞག་ཚེ་འགྱེལ་འགྲོ་བ་ཐག་ཆོད་ཡིན་པས་ན་མུ་མཐུད་
ནས་མདུན་སྐྱོད་ཁོ་ན་མི་བྱེད་ཐབས་མེད་ཡིན། གཞན་ཡང་མཛུབ་མོ་གཅིག་
གིས་དབྱུག་པ་བསླངས་པའི་སྣེ་ཡ་ནས་ཡོ་སྲོང་བཞིན་འདེགས་པ་དང་འདྲ་ལ།
འཁོར་སྐྱོད་མཚམས་མེད་དུ་བྱེད་པའི་རྒྱུ་སྐར་དང་ཡང་འདྲ་སྟེ། གལ་ཏེ་་
འཁོར་སྐྱོད་མཚམས་བཞག་ཚེ་རྒྱུ་སྐར་དེ་ཉིད་སྟོང་ཁམས་ཆེན་པོར་ལྷུང་བ་ལས་
འོས་མེད་པ་ལྟ་བུ་ཞིག་ཡིན། དེ་ལྟར་ན་འཚོ་གནས་ཀྱི་རྣམ་པ་ནི“ཁམས་མི་
བདེ་བ”ཞིག་ཏུ་ངེས་སོ། །
འཇིག་རྟེན་འདི་གར་བདེ་འཇགས་བྱ་བ་རྣམ་པ་གང་རུང་ལ་གཏོགས་པ་
ཞིག་ཀྱང་ཡོད་མི་སྲིད་ལ། དེའི་རྒྱུན་བསྟུན་གྱི་རྣམ་པ་གང་རུང་ཞིག་ཀྱང་མེད་
པར་ཐམས་ཅད་བར་མེད་དུ་འཁོར་ཞིང་འགྱུར་བ་དང༌། མཚམས་མེད་ཅིང་
བྲེལ་མྱུར་ངང་འཕུར་སྐྱོད་བྱེད་བཞིན་ཡོད་པ་དང་། ང་ཚོ་འཇིག་རྟེན་འདིའི་
དྲ་རྒྱུའི་སྟེང་དུ་མཚམས་མི་འཇོག་པར་བགྲོད་ཅིང༌། མཚམས་མི་འཇོག་པར་
འགུལ་སྐྱོད་བྱེད་པ་ལ་བརྟེན་ནས་འཚོ་ཐབས་ཙམ་བྱེད་བཞིན་ཡོད། འདི་ལྟ
བུའི་འཇིག་རྟེན་འདིར“བདེ་སྐྱིད”བྱ་བ་རྟོག་འཆར་དུའང་རྙེད་པར་མི་འགྱུར།
པོ་ལ་ཐུ་ཡིས་དེ་སྔོན“རྒྱུན་མི་འཆད་པར་འགྱུར་ལྡོག་བྱེད་ཅིང་། རྟག་པའི་ངོ་
བོར་གཏན་ནས་གནས་མི་སྲིད་པ་འདིས་བདེ་སྐྱིད་རྟག་ཏུ་མེད་པ་གསལ་བཤད་
བྱས་ཡོད། ཐོག་མར་ང་ཚོར་འདུ་ཤེས་ཤིག་ཡོད་དགོས་པ་ནི། མི་སུ་འདྲ
ཞིག་ཡིན་རུང་བདེ་སྐྱིད་མེད་དེ། མི་ཚེ་ནི་ནམ་རྒྱུན་གྱི་རྟོག་འཆར་གྱི་བདེ་
སྐྱིད་ཅེས་པ་འཚོལ་བ་ཙམ་ཡིན་ལ། དམིགས་ཡུལ་དེ་ཙམ་མངོན་དུ་བྱེད་ནུས་
མཁན་ཡང་ཤིན་ཏུ་ཉུང་བ་དང་། མངོན་འགྱུར་ཐུབ་པའི་དབང་དུ་བཏང་
ནའང་འཕྲལ་མ་ཉིད་དུ“དམིགས་ཡུལ་ནོར་བའི”ཡི་ཆད་ཅིག་འབྱུང་སྲིད”
ཅེས་གསུངས། དེས་ན་མི་སུ་ཡིན་ལ་མ་ལྟོས་པར་མཇུག་མཐར་གྲུ་མཆག་་་་་
གཟིངས་ཐོར་བྱུང་སྟེ་གྲུ་ཁ་དེར་མི་ལོག་ཐབས་མེད་ཡིན། འཕོ་འགྱུར་ངེས་
མེད་ཀྱི་ཚེ་དེ་ཉིད་མཐར་གཏུགས་ན་སྐྱིད་དམ་མི་སྐྱིད་ཅེ་ན། གནད་དོན་འདི་
རིགས་ལ་གྲོས་སྡུར་བྱེད་དགོས་དོན་མེད་པ་འདྲ་སྟེ། མཐར་མཇུག་གི་གྲུ་ཁ་
འདིར་སླེབས་ཟིན་ཚེ། ཁྱོད་དང་ང་ལ་མ་ལྟོས་པར་མཇུག་འབྲས་ཡོངས་སུ་
འདྲ་བ་ལགས།
ལྷག་པར་མཚར་དུ་ཆེ་བ་ལ་ནི་མིའི་རིགས་དང་སྲོག་ཆགས་གཞན་གང་
ཡིན་ལ་མ་ལྟོས་པར་འདི་འདྲའི་རླབས་ཆེ་ཞིང་རྣམ་པ་ཕུན་སུམ་ཚོགས་པའི་
འགུལ་སྐྱོད་ཉམས་པ་མེད་པའི་ངང་འཚོ་བ་དེ་ཉིད་ནི་བཀྲེས་སྐོམ་དང་འདོད་
ཆགས་གཉིས་ཁོ་ན་འཕར་བ་ལས་བསླངས་པ་དང་རྒྱུན་བསྲིང་བ་དེ་རེད། དེ་
གཉིས་ཀྱི་ཁར“སྐྱོ་དུབ”ཀྱི་ཚོར་བ་ད་དུང་སྣོན་དགོས་པ་འདྲ། འདི་དག་
ཙམ་གྱིས་རྙོག་འཛིང་ཤིན་ཏུ་ཆེ་ཞིང་འགྱུར་བ་རྣམ་པར་རྒོད་པའི་མི་ཚེ་ལ་ཁ་ལོ་
སྒྱུར་ཞིང་། སྒུལ་ཤུགས་གཙོ་བོ་འདོན་ནུས་པ་འདིའང་བསམ་གྱིས་མི་ཁྱབ་པ་
ཞིག་མིན་ནམ།
ང་ཚོས་ད་དུང་འཚོ་གནས་ཀྱི་སྣང་ཚུལ་ལ་ལྟ་རྟོག་ཞིབ་པར་བྱས་ཚེ།
ཐོག་མར་མིག་སྔར་མངོན་པ་ནི་སྐྱེ་མེད་དངོས་པོའི་གནས་པ་དེར་རྫས་འགྱུར་
སྟོབས་ཤུགས་ཀྱི་འཇིགས་པ་བར་མེད་དུ་ཐེབས་པས་མཐར་མཇུག་མེད་པར་
འགྱུར་ཞིང་། སྐྱེ་ལྡན་དངོས་པོ་ནི་དེ་ལས་ལྡོག་སྟེ། དངོས་གཟུགས་ཚབ་
བརྗེའི་བྱེད་ནུས་ཀྱིས་མུ་མཐུད་ནས་འཚོ་ཞིང་། ཚབ་བརྗེའི་དངོས་པོ་དེ་་
ལའང་ཕྱི་ངོས་ནས་གསབ་སྣོན་རྒྱུན་མི་འཆད་པར་བྱེད་བཞིན་པ་དེ་རེད།
དེའི་དབང་གིས་སྐྱེ་ལྡན་གྱི་འཚོ་བ་ཁོ་རང་མཛུབ་མོས་བཏེགས་པའི་དབྱུག་པ་ཡོ་
སྲོང་བར་བྱེད་པ་དང་འདྲ་ཤས་ཆེ་སྟེ། དབྱུག་པ་རྟག་པར་མི་བརྟན་གཡོ་བར་
བྱེད། དེའི་ཕྱིར་སྐྱེ་ལྡན་འཚོ་བའི་ཁྱད་རྟགས་ནི་གཏན་པ་མེད་པའི་དགོས་
མཁོ་དང་། ནམ་རྒྱུན་རང་བཞིན་གྱི་མི་འདང་བ། རྟག་ཏུ་དབུལ་ཞིང་་
ཕོངས་པ་བཅས་སུ་འདུ། འོན་ཀྱང་སྐྱེ་ལྡན་འཚོ་བའི་འགེབ་སྲུང་གི་དབང་
གིས“འདུ་ཤེས”ཡོད་སྲིད་ལ། དེའི་རྐྱེན་གྱིས་སྐྱེ་ལྡན་འཚོ་བའང་གནས་པ་
ཚད་བཅས་ཤིག་ཡིན། ང་ཚོས་དཔོག་ནུས་པ་ལ་འདི་དང་ལྡོག་ཟླར་གྱུར་པ་ལ་
ད་དུང་གནས་པ་ཚད་མེད་ཅེས་པ་ཞིག་ཡོད་དེ། དེ་ལ་ཕྱི་རོལ་གྱི་འཇིགས་པ་
མི་འབྱུང་ལ།། ཕྱི་རོལ་ལ་བརྟེན་ཡང་མི་དགོས་པར། རང་ངོས་ནས་རྟག་
བརྟན་འགྱུར་བ་མེད་པ་ཞིག་ཡིན་ལ། གཏན་དུ་འགུལ་སྐྱོད་དང་བྲལ་པ་ཞིག་
ཡིན། དེ་ནི་མ་གཞིར་སྐྱེས་པ་མེད་པས་འགག་པ་མེད་ལ། འགྱུར་བའང་
མེད། འདི་ན“དུས་ཚོད” ཀྱི་འདུ་ཤེས་མེད་ལ། འདི་སྣང་ལྟར་གཟུགས་
དང་རྣམ་པ་སྣ་ཚོགས་པའང་མེད། འདིའི་ཐད་ཀྱི་མཁྲེགས་འཛིན་ལས་པོ་ལ
ཐུ་ཡི་མཚན་ཉིད་རིག་པའི་གཞི་རྩའི་རྨང་གཞི་བྱུང་ལ། “འཚོ་གནས་འདོད་
བློ”བཀག་པ་ནི་འདི་ཕྱོགས་སུ་ལམ་གསར་བཏོད་པ་ཡིན།
ང་ཚོའི་འཚོ་བའི་རྣམ་པ་ནི་སྣུམ་ཚོན་རི་མོ་ཞིག་དང་འདྲ་སྟེ། ཉེ་བར་
བཅར་བས་ཅི་ཡིན་མི་གསལ། དེ་ཡི་མཛེས་པ་མཐོང་བར་འདོད་ན། ཅིས་
ཀྱང་རྒྱང་རིང་ཙམ་དུ་འགྲེང་ནས་ལྟ་དགོས། དེས་ན། ང་ཚོས་རེ་ལྟོས་ཆེན་
པོས་ཐོབ་པའི་འབྲས་བུ་དེ་ལག་ཏུ་ཐོན་པ་ན་དེ་ག་ཙམ་ལས་མ་འདས་པའི་ཚོར་
བ་ཞིག་སྐྱེ་བ་ལས། དེའི་རིན་ཐང་རྟོགས་པར་མི་འགྱུར། དེར་མ་ཟད་ང་
ཚོས་ནམ་རྒྱུན་དུ་དེ་ལས་བཟང་བའི་འཚོ་བ་ཞིག་ལ་རེ་ལྟོས་བྱེད་མོད། ཕྱོགས་
གཞན་ཞིག་ནས་འདས་པའི་དོན་ལ་འགྱོད་རྟོགས་ཀྱི་ཞེན་པ་ཡང་ཡང་འཆང་
བར་བྱེད། ང་ཚོས་ད་ལྟའི་དོན་དག་ལ་གནས་སྐབས་རང་བཞིན་གྱི་གོ་བ་ལེན་
པར་བརྟེན། དེར་དམིགས་ཡུལ་ལ་སླེབས་པར་བྱེད་པའི་ཐབས་ལམ་ནི་དུམ་
བུ་དེ་ཚོ་མཐར་ཆགས་སུ་སྤྲེལ་བར་བྱེད། རྟག་པར་མི་རྣམས་མཐའ་མཇུག་ཏུ་
སླེབས་ཚེ་རང་གི་མི་ཚེ་གང་བོར་ཕྱིར་འདང་བརྒྱག་ཅིང་། དེ་དུས་ད་གཟོད་
རང་གི་ཚེ་དེ་ཅི་འདྲ་ཞིག་ཡིན་པ་རྟོགས་པ་དང་། རང་གིས་རེ་ལྟོས་འཆའ་
སའི་འཚོ་བ་དེ་དེ་འདྲའི་བྲོ་བ་མེད་པ་ཞིག་དང་། དེ་འདྲའི་སྙིང་པོ་མེད་པ་
ཞིག་ཡིན་པ་རྟོགས་པས། ཚོར་སྣང་ཡ་མཚན་པའམ་ཧ་ལས་པ་ཞིག་མི་སྐྱེ་ཀ་
མེད་འབྱུང་། དེའི་ཕྱིར་ན་མི་རྣམས་ཀྱི་འཚོ་བ་ནི་ཕྱོགས་གཅིག་ནས་“རེ་བ་
ཡིས་རྨོངས་པར་བྱེད་ཅིང་། ཕྱོགས་ཅིག་ཤོས་ནས“འཆི་བ” ཡི་གཟེབ་ཏུ་
ཚུད་ཡོད།
མི་སྒེར་ངོས་ཀྱི་འདོད་བློ(འདོད་སྲེད)དེ་ཡང་ནམ་ཡང་མགུ་བ་མེད་དེ།
རེ་བ་གཅིག་ཚིམས་ན་དེར་མཐུད་ནས་རེ་བ་གསར་པ་ཞིག་སྐྱེ་བར་བྱེད། དེ་
ལྟར་རྒྱུན་འཇགས་པ་མེད་ཅིང་། མཐའ་ལ་ཐུག་པ་མེད། དེ་ཡང་འདོད་བློ་
རང་གིས་རང་ཉིད་འཇིག་རྟེན་གྱི་མངའ་བདག་ཡིན་ལ། གཞན་ཡོད་ཚད་
ཁོའི་མངའ་འོག་ཏུ་གཏོགས་པར་འདོད་པའི་དབང་གིས“ཁག་གཅིག”གིས་མི་
ཚིམས་པར། “ཡོངས་རྫོགས”དགོས་པར་འདོད་ལ། “ཡོངས་རྫོགས”ནི་
མཐའ་ཡས་པའི་ཕྱིར་རོ། །སྣང་ཚུལ་སོ་སོ་ཕྱིར་མཚོན་པའི་ཁྲོད་ནས་འཇིག་
རྟེན་གྱི་མངའ་བདག(འདོད་བློ་ལ་བསྟན་པ)འདི་ལ་ཐོབ་པ་ག་ཚོད་ཡོད་དམ་
ཞེ་ན། ཤིན་ཏུ་ཉུང་བ་སྙིང་རྗེ་དགོས་པ་ཙམ་ཡིན་ཏེ། ཕལ་ཆེར་སྒེར་གྱི་ཤ་
ཁྲག་གི་ལུས་འདི་འཚོ་བྱེད་ཙམ་ཁོ་ན་ཡིན། དེས་ན་མཚམས་འདིར་སླེབས་ཚེ་
དངོས་གནས་མི་ལ་སྐྱོ་བ་སྐྱེ་རུ་མི་འཇུག་གམ། མིའི་རིགས་ཀྱི་སྐྱོ་སྡུག་ནི་འདི་
ལ་རྒྱུ་བྱས་ནས་བྱུང་བ་རང་ཡིན།
མི་ཚེ་འདི་ཐོག་མར“བྱ་བ” ཞིག་གི་ངོས་ནས་མཚོན་དགོས། དེ་ནི་
རང་གི་ཚེ་སྲོག་རྒྱུན་སྲུང་བྱེད་ཀྱི་ལས་རིགས་ཤིག་ཡིན། འོན་ཀྱང་བྱ་བ་ཡོད་
རྗེས་དེ་སླར་ཁུར་པོ་ཞིག་ཏུ་གྱུར་ནས་ཡོད། དེའི་ཕྱིར་བྱ་བ་གཉིས་པ་དེར་
མཐུད་པར་བྱེད། དེ་ནི་གཅན་གཟན་གཏུམ་པོ་ཚོས་གོད་ཟས་འབེལ་བོ་རྙེད་
ལ་དེ་འཕྲོག་པར་བྱེད་མཁན་ཡང་མེད་ནའང“འཁྱམ་པོ”དེ་ཚོས་འཇབ་རྒོལ་
ལ་དོགས་ནས། ཐོབ་པ་དེ་ཚོ་འཕྲལ་དུ་བཀོད་སྒྲིག་འཚམ་པོར་བྱེད་པ་དང་
འདྲ། དེས་ན་མིའི་རིགས་ཀྱི་བྱ་བ་རིགས་དང་པོ་ནི་དངོས་པོ་གང་རུང་ཞིག་
འཐོབ་ཆེད་ཡིན་ལ། བྱ་བ་གཉིས་པ་ནི་ཐོབ་པ་དེ་བརྗེད་པར་བྱེད་པ་ཡིན།
དེ་ལྟར་མིན་ན་མི་ཚེ་དེ་ཁུར་བོ་ཞིག་ཏུ་འགྱུར་རོ། །
མི་ཡི་ཚེ་ནི་ནོར་འཁྲུལ་རིགས་ཤིག་ཡིན། མི་ནི་འདོད་སྲེད་ཀྱིས་གྲུབ་
པའི་ཕུང་པོ་ཞིག་ཡིན་པས། ཤིན་ཏུ་འཚེང་དཀའ་ལ། འཚེངས་པར་གྱུར་
ནའང་སྡུག་བསྔལ་མེད་པ་ཙམ་གྱི་གནས་བབ་ཁོ་ན་ལ་གནས་པ་ཙམ་ཡིན་ལ།
དེར་མ་ཟད། དེར་མཐུད་ནས་སུན་སྣང་སྔར་ལས་ཆེ་བ་ཞིག་སྐྱེད་པར་བྱེད།
སུན་སྣང་གི་ཚོར་བ་འདི་ནི་མི་ཚེར་སྙིང་པོ་མེད་པའི་རྒྱུ་ཞིག་ཡིན་ལ། འཚོ་
གནས་ལ་རིན་ཐང་མེད་པའི་བདེན་དཔང་ཞིག་ཡིན། གལ་ཏེ་ང་ཚོའི་གནས་
པ་ཡོངས་རྫོགས“སྐྱེ་བའམ་གསོན་པའི”རེ་བ་རྨང་གཞིར་བྱས་པར་མ་ཟད།
རང་ངོས་ནས་ཀྱང་སྒྱིད་ལུག་མ་ཡིན་ཅིང་། བདེན་པར་གནས་པའི་རིན་ཐང་
དང་ལྡན་པ་ཞིག་ཡིན་ན། སུན་སྣང་སྐྱེ་བའི་གནས་ལུགས་མེད་པར། དེ་
ལས་ལྡོག་སྟེ། འཚོ་གནས་རང་ངོས་ནས་ང་ཚོའི་ཡིད་ཁ་འགེངས་ཤིང་རེ་བ་
ཚིམ་པར་བྱེད་ནུས། །འོན་ཀྱང་ཕྱིར་འཁོར་ནས་བཤད་ན། ང་ཚོས་གལ་ཏེ་
འཐོབ་བྱ་ག་གེ་མོའི་ཆེད་དུ་འབད་འབུངས་མི་བྱེད་པའམ། རིག་གཞུང་རང་
བཞིན་གྱི་ཞིབ་འཇུག་ལ་མ་འབད་ན་ནི་འཚོ་བ་སྐྱེལ་བར་མི་ནུས། སྔ་མ་་
དམིགས་ཡུལ་དང་ལམ་ཐག་ཅུང་རིང་བའམ་ལམ་བར་དུ་འགལ་རྐྱེན་ཡོད་མོད།
དམིགས་ཡུལ་ཁོ་རང་སྐར་ཆ་རེ་བཞིན་ང་ཚོའི་མིག་ལམ་དུ་སྣང་བས་ང་ཚོ་ཡིད་
ཚིམ་པར་བྱེད། འོན་ཀྱང་སྒྱུ་མའི་གཟུགས་བརྙན་འདི་དམིགས་ཡུལ་དུ་་་་་
སླེབས་རྗེས་འཕྲལ་དུ་ཡལ་བར་འགྱུར། ཕྱི་མ་ནི་ཟློས་གར་ར་བའི་ལྟད་མོ་བ་
དང་འདྲ་སྟེ། ཕྱི་རོལ་ནས་མི་ཚེའི་ཟློས་གར་ལ་བལྟ་ཆེད། མི་ཚེའི་གར་
སྟེགས་དང་བྲལ་ཡོད་ནའང་། ཚོར་བའི་བདེ་འཚོལ་དེ་བར་མེད་པའི་རེ་སྒུག་
ཁྲོད་གནས་པས་ན། དམིགས་ཡུལ་དེར་སླེབས་ཚེ་དེའང་འཕྲལ་དུ་ཡལ་བར་
འགྱུར གལ་ཏེ་བྱ་བ་དེ་གཉིས་ལས་གཅིག་ཀྱང་མ་བྱས་ན། ང་ཚོས་དངོས་
གནས་འཚོ་གནས་ལ་རིན་ཐང་མེད་པ་དང་སྙིང་པོ་མེད་པ་སྔར་ལས་ཚོར་ཞིང
རྟོགས་པར་འགྱུར། འདི་ཡང་སྐྱོ་སུན་ཡིན་ལ། ཡང་ན་རྒྱས་ཤོམ་དང་་་
མཚར་སྣང་སོགས་ལ་ཞེན་ཅིང་མེད་པར་གཏོང་དཀའ་བའི་ནང་གི་འདོད་པ་
ཡིན་པ་དང་། རང་བྱུང་སྒྲིག་རིམ་བར་དུ་གཅོད་ཅིང་། མཇུག་མཐར་སྟོང
བ་སྒྱུ་མ་ལྟར་འགྱུར་བ་མཚོན་པའང་ཡིན། དེ་ཡང་རིན་པོ་ཆེ་ཡི་ཁང་ཁྱིམ་
དང་ར་བར་བསྡད་དེ། གསོལ་སྟོན་ཐེངས་གཅིག་གིས་མཚན་ཐོག་ཐག་་་་་
འཕུད་པར་བྱེད་མཁན་དཔོན་ཆེན་དང་ཁེ་བ་ཆེན་པོའི་འཚོ་བའང་འཚོ་གནས་
ཀྱི་མ་གཞིའི་དབུལ་གཉོམ་ལས་གང་ལྟར་ཡང་ཐར་ཐབས་མེད། སེམས་པ་
བག་ཕབས་ཏེ་འདང་བརྒྱབ་ན། མུ་ཏིག་གཡང་ཊི་དང་། རིན་པོ་ཆེ།
ཞབས་བྲོའི་དགོང་ཚོགས། གསོལ་སྟོན་རྒྱས་པོ་བཅས་ཀྱིས་ཀྱང་ང་ཚོར་ཕན་
པ་ཅི་ཞིག་སྐྱེད་ནུས་སམ།
“མི་ལུས”བྱ་བ་མཚར་ཆེ་ཞིང་རྙོག་འཛིང་ཅན་གྱི་རྟེན་འབྲེལ་མ་ལག་ཏུ་
གྱུར་ཅིང་། “འཚོ་གནས་ཀྱི་འདོད་བློ”ཡོངས་སུ་མཚོན་ནུས་པའི་ཕུང་པོ་
འདིའང་མཇུག་མཐར་ནི་འབྱུང་བའི་ཁམས་སུ་མི་ལོག་ཐབས་མེད་ཡིན་ལ།
དེའི་གནས་པ་དང་བྱེད་པ་ཡོད་ཚད་ཀྱང་མཇུག་མཐར་མེད་པར་འགྱུར་བའི་ཁ་
ལས་ཐར་མི་སྲིད་དོ། །འདི་ནི་ནམ་ཡང་བདེན་པ་དང“རང་བྱུང”དངོས་ཀྱིས་
སྦ་སྐུང་མེད་པར་ང་ཚོར་འདོད་བློ་ཡི་འབད་པ་ཚང་མའང་སྙིང་པོ་མེད་པ་ཞིག་
ཡིན་པ་ལས་དབང་ཆོད་ཅི་ཡང་མེད་ཚུལ་ལེགས་པར་བརྗོད་པ་ཡིན། གལ་ཏེ
“གསོན་པ”རང་ངོས་ན་རིན་ཐང་ཅུང་ཟད་ཅིག་ཡོད་ཅིང༌། ལྟོས་མེད་ཀྱི་
དངོས་པོ་ཞིག་ཡོད་སྲིད་ན། “མེད་པ”དམིགས་ཡུལ་དུ་བྱེད་པ་གཏན་ནས་
མི་སྲིད་དོ། །
“གནའ་བོའི་མཆོད་རྟེན་མཐོན་པོའི་ཡང་རྩེ་ན། དཔའ་རྒོད་དག་གི་
སྤོབས་པའི་སེམས་པ་ཡོད།”ཅེས་པའི་ཀོ་ཏེ་ཡི་སྙན་ངག་གི་ཚིག་རྨད་དུ་བྱུང་བ་
དེའང་རྟོག་ཚོར་འདི་ལས་བྱུང་བར་ངེས།
“འཆི་བ་ལྡོག་མེད” ཅེས་པ་ནི་མིའི་རིགས་ཀྱི་སྣང་ཚུལ་ཙམ་ཡིན་ཏེ།
དངོས་པོ་ཡན་གར་བ(རིགས་རྒྱུད་དང༌། ཚེ་སྲོག འདོད་བློ་བཅས) ལ་ནི་
སྔར་ལྟར་ཤུགས་རྐྱེན་ཅི་ཡང་མི་ཐེབས་པས་ན། དེ་ནི་གནས་པ་དངོས་མེད་
པར་གྱུར་པ་མིན་ཏེ། དེའི་ཁྲོད་ཀྱི“བརྗོད་གཞི”ཙམ་ཡིན། འོན་ཀྱང་སྣང་
ཚུལ་འདི་རིགས་ཁོ་ནའི་ཁྲོད་འཚོ་གནས་ཀྱི་གཞི་རྐང་སྟེ་དངོས་པོ་ཡན་གར་བ་
མཚོན་པར་བྱེད་ཐུབ། དེ་ནི་དངོས་པོ་ཡན་གར་བའི་ངོ་བོའི་འབྲས་བུ་ཡིན།
ང་ཚོའི་མི་ཚེ་ཡི་མགོ་འཛིན་ས་དང་མཇུག་སྒྲིལ་བའི་བར་ལ་ཁྱད་པར་ཅི་
ཞིག་ཡོད་ཅེ་ན། སྔ་མ་ནི་སྦྲོ་སེམས་ཁེངས་པ་དང་། བསམ་གཞིག་ལ་འཁྲེན་
པ། འདོད་པར་དགའ་བ་བཅས་ཀྱིས་ཉེ་བར་གྲུབ་པ་དང༌། ཕྱི་མའི་མཇུག
འབྲས་ནི་དབང་པོ་མཐའ་དག་ལ་སྐྱོན་ཤོར་ཞིང་རོ་དག་ས་ལ་ཟགས་པར་འགྱུར།
བདེ་ཐང་དང་འཚོ་བའི་སྤྲོ་བ་ལོངས་སུ་སྤྱོད་པའི་ཕྱོགས་གཉིས་ནས་བལྟས་ན།
ཚེ་སྲོག་གི་མགོ་ནས་མཇུག་བར་གྱི་བགྲོད་ལམ་ནི་གོང་ནས་འགབ་ཏུ་མར་འགྲོ་
བའི་རྣམ་པ་ཞིག་ཏུ་མངོན་ཏེ། སྤྲོ་སྐྱིད་ཀྱི་བྱིས་པའི་དུས་ནས། རྣམ་པ་སྣ་
ཚོགས་པའི་ན་གཞོན་གྱི་དུས་དང༌། དཀའ་བ་ཐོག་བརྩེགས་ཀྱི་དར་མའི་དུས།
ཉམ་ངན་ཟུངས་ཟད་ཀྱི་བགྲེས་པོའི་དུས་ཀྱི་བར་དང༌། མཇུག་མཐར་གྱི་དུས་
རིམ་ཞིག་ནི་རིམས་ནད་ཀྱིས་གཟིར་བ་དང་དབུགས་ཆད་ཁའི་སྡུག་བསྔལ་ཡིན་
པས་ན། མར་གསེག་ཏུ་མངོན་པ་ཤིན་ཏུ་གསལ་ལ། བསྡད་ཀྱིན་ཇེ་སྡུག་ཏུ་
འགྲོ་བ་ཞིག་ཡིན། དེ་ལྟར་ན། འཚོ་གནས་ནི་མ་གཞིར་ནོར་འཆུགས་་་
ཐེངས་གཅིག་ཡིན་ལ། དེའི་འཕྲོར་ནོར་པའི་ཐོག་ནོར་པ་བརྩེགས་པ་ཞིག་ཏུ་
སྣང་།
མི་ཚེའི་སྣང་བ་མེད་པར་འགྱུར་ཚུལ་རྟོགས་པར་བྱེད་པ་ནི་ཆེས་ཡང་དག་
པ་ཞིག་ཡིན། འདི་ལྟར་བསམ་གཞིག་བྱས་ན། གནད་དོན་མཐའ་དག་
གཅིག་ཤེས་ཀུན་གྲོལ་གྱི་ཚུལ་དུ་རྟོགས་ནུས།
གལ་ཏེ་ང་ཚོས་ཆེ་ཕྱོགས་རགས་ཕྱོགས་ཀྱི་འཇིག་རྟེན་སྣང་ཚུལ་འདིར་མི་
བལྟ་ཞིང་། ལྷག་པར་དུ་སྐྱེ་འཆིའི་ཟློས་གར་མྱུར་བར་སྒྱུར་བའི་རྒྱུན་མཐུད་
རང་བཞིན་ནམ་སྐད་ཅིག་ཙམ་རིང་ཀུན་རྫོབ་ཏུ་ཤར་བའི་ཡོད་པ་འདི་ཚོར་ལྟ་
ཞིབ་མི་བྱེད་པར། ཟློས་གར་ལྟ་བུའི་མི་ཚེའི་ཆ་ཤས་ཕྲ་མོ་དག་ལ་རྒྱང་ལྟ་བྱས་
ན། དེའི་སྐབས་ཀྱི་འཇིག་རྟེན་དང་མིའི་རིགས་ཀྱི་རྣམ་འགྱུར་ནི་ཕྲ་མཐོང་ཆེ་
ཤེལ་འོག་གི་ཆུ་ཐིགས་གཅིག་གི་ནང་གི་ཟག་སྲིན་ཁྱུ་གཅིག་གམ་ཡང་ན་མིག་གི་
དབང་རྟེན་ལ་བརྟེན་ནས་མཐོང་མི་ཐུབ་པའི་སྲིན་བུ་ཕྲ་མོ་ཁྱུ་གཅིག་དང་འདྲ་
ལ། ང་ཚོས་སྲོག་ཆགས་ཕྲ་མོ་དེ་ཚོས་སྒྲིན་ཅིང་ཧུར་བརྩོན་ངང་འགུལ་སྐྱོད་
བྱེད་པའམ་ཕན་ཚུན་འཕྲོག་རྩོད་བྱེད་པའི་ངང་ཚུལ་དེ་མཐོང་ཚེ་དགོད་བྲོ་བ་
ཞིག་ཏུ་སྣང་མོད། མི་ཚེའང་དོན་དུ་དེ་དང་ཇི་ལྟར་མི་འདྲ་སྟེ། གུ་དོག་པའི་
གནས་འདི་དག་ཏུ་རླབས་ཆེ་ཞིང་ནན་ཏན་ཡིན་པའི་བྱ་འགུལ་དག་སྤེལ་བ་དེས་
ཀྱང་ཟུར་ནས་ལྟ་མཁན་དག་ལ་རྟག་ཏུ་གད་མོ་སློང་བར་བྱེད་ཅིང་།། ་་་
བཞིན་ཤིན་ཏུ་ཐུང་བའི་མི་ཚེ་འདིར་དེ་ལྟར་ཧུར་ཐག་སྒོས་མིང་གྲགས་དང་ཁེ་
ཕན་གཉེར་བ་འདི་ཡང་ཤིན་ཏུ་དགོད་བྲོ་བ་ཞིག་མིན་ནམ།
མི་ཚེ་ཡི་ངོ་བོ་འདིའང་ཕྲ་མཐོང་མེ་ལོང་དང་འདྲ་སྟེ། གཉིས་སུ་འབྱེད་
དུ་མེད་པ“དུས”དང“གནས”ཀྱི་གནད་གཉིས་ལས་གྲུབ་པའི་འོད་འགྱེད་
ནུས་ཤུགས་དྲག་པོ་དང་ལྡན་པའི་མེ་ལོང་གི་བྱེད་ལས་ལ་བརྟེན་ནས་མངོན་
གསལ་དུ་ཇེ་ཆེར་བཏང་བས། ང་ཚོའི་མིག་ལམ་དུ་སྣང་བར་གྱུར།
“དུས” ནི་ང་ཚོའི་ཀླད་པའི་ཁྲོད་ཀྱི་སྒྲིག་ཆས་རིགས་ཤིག་ཡིན་ཏེ།
“རྒྱུན་མཐུད”ཅེས་པའི་བྱེད་ནུས་ལ་བརྟེན་ནས། དངོས་གཟུགས་དང་ང་ཚོ་
ཀུན་ནས་སྙིང་པོ་མེད་པའི་ངང་གནས་པ་ལ་མངོན་སུམ་གྱི་ཕྱི་ཡི་རྣམ་པ་ཞིག་
བསྐྲུན་ཡོད།
སྔོན་ཆད་གོ་སྐབས་བེད་སྤྱོད་སྒོས་བདེ་སྐྱིད་གང་རུང་ཞིག་བརྩོན་ལེན་མ་
ཐུབ་པའམ་སྤྲོ་བ་གང་རུང་ཞིག་ལོངས་སུ་སྤྱོད་མ་ནུས་པས་རྗེས་སུ་འགྱོད་པ་
སྐྱེས་ཤིང་ཅི་ཞིག་སྨྲ་བར་བྱེད་པ་ནི། གླེན་མཐར་ཐུག་པ་ཞིག་ཡིན་ཏེ། གོ་
སྐབས་ཚང་མ་བེད་སྤྱོད་བྱེད་ཐུབ་ཡོད་པའི་དབང་དུ་བཏང་ནའང་ད་ལྟ་ཡི་ཁྱོད་
ལ་ཅི་ཞིག་ལྷག་ཡོད། ཁྱོད་ལའང་ང་དང་འདྲ་བར་དྲན་པ་ཧྲལ་པོར་གྱུར་པའི་
བེམ་གོག་དེ་ལས་ཅི་ཞིག་ཐོབ་ཡོད། ང་ཚོར་ཐོབ་པ་ཡོད་ཚད་དེ་དང་གཉིས་
སུ་མེད། དེས་ན། “དུས”ཞེས་པ་དེ་ནི་ཁོ་རང་གི་ཁོག་རྩིས་ཅི་འདྲ་ཞིག་
ཡིན་པ་ལ་མ་ལྟོས་པར་དོན་དངོས་སུ་ང་ཚོ་ལ“མི་ཡུལ་གྱི་ལོངས་སྤྱོད་ཐམས་
ཅད་ལ་སྙིང་པོ་ཅི་ཡང་མེད་དོ”ཞེས་སློབ་སྟོན་བྱེད་མཁན་ཞིག་ལས་གཞན་མ་
ཡིན།
མིའི་རིགས་དང་སྲོག་ཆགས་གཞན་བར་གནས་པའམ་ཡོད་པའི་ཆ་ནས་
གནད་ཐུན་མོང་བ་ཞིག་འཇོག་ཆོག་མོད། དེ་གང་ལྟར་དུས་ཚོད་ཁྲོད་གནས་
ཤིང་གཏན་ཁེལ་མིན་པར། བཞུར་སྐྱོད་ཀྱི་གནས་པ་ཞིག་ཡིན། དེ་ནི་རིམ་
བཞིན་གནས་བརྗེ་བྱེད་པ་ཞིག་སྟེ། འཁྱིལ་འཁོར་གྱི་ཆུ་ལྟ་བུ་ཞིག་ཡིན།
ལྷག་པར་དུ་ཤ་ཁྲག་གི་ལུས་ཀྱི་རྣམ་པ་དེ་དུས་ཡུན་ཐུང་ངུའི་ནང་དེ་བརྗེ་སྤོ་བྱས་
པ་མཐོང་མི་ནུས། །འདི་ནི་དངོས་པོ་གསར་རྙིང་བརྗེ་རེས་ཀྱི་བྱེད་ནུས་ཀྱིས་
རྙིང་བ་འདོར་ཞིང་གསར་པ་སྡུད་ལེན་བྱེད་པ་ཡིན་པས། འཚོ་གནས་ཀྱི་བྱ་བ་
གཙོ་བོ་ནི་རྒྱུན་མི་འཆད་པར་སྡུད་ལེན་ལ་མཁོ་བའི་དངོས་པོ་འདོན་སྤྲོད་བྱེད་
པ་དེ་ཡིན། འཚོ་གནས་འདི་ལྟ་བུའི་ཁྲོད། འཕྲལ་མར“དོན་དག་ཅིག”
རྟོགས་པར་འགྱུར། དེའི་རྐྱེན་གྱིས་དེ་ཚོ་འགྲོ་ལ་ཉེ་བའི་དུས་སུ་རང་ངོས་ཀྱི་
འཚོ་གནས་དེ་རང་གི་ཚབ་བྱེད་ཀྱི་ཕུང་པོ་དེ་ལ་སྤྲོད་པར་འདོད་པ་རེད། རེ་
འདོད་དེ་རང་འདུ་ཤེས་ཁྲོད་ཆགས་པ་འཕེལ་བ་ལས་མཚོན་ཅིང་། གཞན་
འདུ་ཤེས(རང་ལྟ་མ་འདྲེས་པའི་ལྟ་ཚུལ) ཁྲོད་སྐྱེད་བྱེད་དབང་པོའི་ཕྱི་་
དབྱིབས་ལས་མཚོན་པར་བྱེད། ལྷན་སྐྱེས་ཀྱི་ནུས་པ་དེ་ནི་མུ་ཏིག་བསྟར་ལ་རྒྱུ་
བྱེད་ཀྱི་སྐུད་པ་དང་འདྲ་ལ། བར་མེད་རྒྱུན་འབྲེལ་གྱི་ཕུང་པོ་རེ་རེ་བ་དག་ནི
གཅིག་ལ་གཅིག་ཕྲད་པའི་མུ་ཏིག་དང་འདྲ གལ་ཏེ་མིའི་རིགས་ཀྱི“རྒྱུན་
མཐུད”འདིའི་ཚད་ཇེ་མགྱོགས་སུ་བཏང་བར་མ་ཟད། ནམ་རྒྱུན་མུ་ཏིག་
དང་འདྲ་བར་དབྱིབས་གཟུགས་གཅིག་ལྟར་རྒྱུན་སྲུང་བྱས་ན། ང་ཚོའི་འཚོ་
གནས་ནི“ཕྱི་ཚུལ་ཙམ”དུ་ཟད་པའི་འཚོ་གནས་ཤིག་ཡིན་པ་སྔར་ལས་རྟོགས་
ཐུབ། གནས་ཡོད་པ་ཉག་གཅིག་ནི་འདུ་ཤེས་ཙམ་ཡིན་ལ། གཞན་རྣམས་
ནི་གཟུགས་བརྙན་གྱི་དབྱིབས་ལས་མ་འདས། པོ་ལ་ཐུ་ཡི་གཞུང་ལུགས་ནི་ལྟ་
བ་འདི་འདྲ་རྨང་གཞིར་བྱས་པ་ཞིག་ཡིན།
མི་ལ་རྟག་པར་གསོ་ཆས་དགོས། དངོས་པོ་དག་རྒྱུན་མི་འཆད་པར་
ནང་དུ་སྡུད་ཅིང་ཕྱིར་གཏོང་བ་ལ་བརྟེན་ནས་ང་ཚོའི་འཚོ་གནས་རྒྱུན་བསྟུད་
བཞིན་ཡོད། སྣང་ཚུལ་འདི་ལས“མི་ལུས་ནི་དངོས་པོ་ཡན་གར་བ་གཞན་
དབང་ཅན་ལ་ལྟོས་ན་སྣང་ཚུལ་ཙམ་ལས་མ་འདས་པ”ལྷག་པར་བདེན་དཔང་
བྱེད་ཐུབ། མིའི་རིགས་ནི་དུད་པ་དང༌། མེ་ལྕེའ མ་རྦབ་ཆུ་དང་འདྲ་སྟེ།
གལ་ཏེ་གཞན་ནས་འོང་བའི་ཁུངས་རྒྱུན་ཞིག་མེད་ན། འཕྲལ་མ་ཉིད་དུ་་
ཉམས་ཤིང་མཚམས་ཆད་པར་འགྱུར།
ང་ཚོས“འཚོ་གནས་ཀྱི་འདོད་བློ”ཡི་མཇུག་སྒྲིལ་ས་ནི“གསོག་གསོབ་
སྟོང་བ”ཡིན་ལ། དེ“སྣང་ཚུལ”རྐྱང་བའི་ངོས་ནས་ཕྱི་རུ་མཚོན་ཡོད་ཅེས་
འཆད་ཆོག དུས་མཚུངས་སུ་གསོག་གསོབ་སྟོང་བ་དེ“འཚོ་གནས་ཀྱི་འདོད་
བློ” ཡི་ཁྲོད་དུ་གནས་ཡོད་ལ། “འདོད་བློ”ཡི་སྟེང་དུ་དེའི་རྨང་གཞི་བཞག་
ཡོད། འོན་ཀྱང་འདི་གར་མི་གསལ་བ་འགའ་ཞིག་ཡོད་དེ།
འཇིག་རྟེན་འདིར་བལྟས་ཚེ། དུས་གནས་གང་ཡིན་ལ་མ་ལྟོས་པར་
མཐོང་བའི་ལྗོངས་བཀོད་དེ་ནི་མིའི་རིགས་ཀྱིས་འཇིགས་སྣང་སྣ་ཚོགས་ཀྱི་ཉེན་
ཁ་དང་གནོད་འཚེའི་མདུན་སྔར། རང་གི་ཚེ་སྲོག་དང་གནས་ཐབས་ལ་སྲུང་
སྐྱོབ་བྱེད་ཆེད། ལུས་སེམས་ཀྱི་སྟོབས་ཤུགས་བསྐྱེད་ནས་འཐབ་འཛིང་་་་་་་
མཚམས་མི་འཇོག་ཅིང་། བརྩོན་ལེན་ཤུགས་དྲག་པོ་བྱེད་བཞིན་པ་དེ་ལས་མ་
འདས། འབུ་སྐྱོགས་ཀྱིས་རྭ་སྐོགས་ནང་དུ་ཅི་ཞིག་རྩོད་བཞིན་ཡོད་པ་དང་།
ཚེ་སྲོག་དང་གནས་པ་འདིར་མཐར་གཏུགས་ན་རིན་ཐང་ཅི་ཞིག་ཡོད་པ་སོགས་
ལ་ང་ཚོས་བསམ་བློ་གཏོང་ནུས་ན། སྡུག་བསྔལ་དང་བྲལ་པའི་འཚོ་གནས་ཀྱི་
བུ་ག་འགའ་ཞིག་འཕྲལ་མར་རྙེད་པར་འགྱུར་མོད། སྙིང་པོ་མེད་པའི་སྐྱོ་སུན་
གྱིས་སླར་ཡང་མྱུར་བར་འཇབ་རྒོལ་བྱེད་པར་བརྟེན། འདོད་པ་གསར་པ་
ཞིག་སྙོག་པས་བུ་ག་དེ་ཉིད་འཕྲལ་དུ་སླར་རུབ་པར་འགྱུར་རོ། །
སྐྱེ་དངོས་རིམ་པ་ཅི་ཙམ་མཐོ་བ་དང་། འདོད་བློ་ཅི་ཙམ་ཆ་ཚང་བ།
ཤེས་པ་ཅི་ཙམ་རྒྱས་པ་བཅས་ཀྱིས་སྐྱོ་བ་དང་སྡུག་བསྔལ་ཡང་དེ་ཙམ་མངོན་
གསལ་ཆེ་བ་ཞིག་ཡིན། དེ་ལྟར་ན་འདོད་སྲེད་དང༌། སྐྱོ་གདུང་དག་རིམ་པ་
ལྟར་གཅིག་རྗེས་གཉིས་མཐུད་དུ་འོང་བར་བརྟེན། མི་ཚེ་འདིར་རིན་ཐང་ངོ་
མ་རྡུལ་ཙམ་མེད་པར། “འདོད་སེམས”དང“སྒྱུ་འཕྲུལ”གྱི་དབང་གིས་
འགུལ་སྐྱོད་བྱེད་པ་ཙམ་མོ། །འགུལ་སྐྱོད་འདི་ཉིན་ཞིག་མཚམས་བཞག་པ་ཙམ་
གྱིས་འཚོ་གནས་ལ་གཏན་ནས་སྙིང་པོ་མེད་ཅིང་འབྲས་བུས་སྟོང་བ་མངོན་པར་
མཚོན་ནས་འོང་།
མི་སུ་ཞིག་གིས་ཀྱང་རང་ཉིད“ད་ལྟ”ནི་ཤིན་ཏུ་བདེ་སྐྱིད་ལྡན་པ་ཞིག་
ཡིན་པར་མི་འདོད། གལ་ཏེ་དེ་ལྟར་བསམ་མཁན་ཞིག་ཡོད་ན་ནི་ཁོ་རང་བདེ་
སྐྱིད་དེ་ཡིས་ཡོངས་སུ་བཟི་བར་གྱུར་པ་ཞིག་ཡིན། །

བརྒྱད་པ། སྨྱོ་འབོག་གི་སྐོར།

ཡིད་དབང་དངོས་གནས་བདེ་ཐང་ཡིན་ཕྱིན། ཡོངས་སུ་ཕྱིར་དྲན་བྱེད་
ཐུབ་དགོས། ཕྱིར་དྲན་ཞེས་པ“ཡོད་ཚད་ཚང་མ་ཉར་ནས་ཡོད་པ”ཞིག་ཏུ་
འགྲེལ་བཤད་བྱེད་མི་རུང་བ་ནི་སྨོས་མ་དགོས། ང་ཚོའི་འདས་ཟིན་པའི་འཚོ་
བའི་བརྒྱུད་ལམ་དེ“དུས་ཚོད”ཀྱི་དབང་གིས་བསྡུས་ཡོད་དེ། ཡུལ་སྐོར་བས་
རང་ཉིད་བགྲོད་པའི་ལམ་ཐག་ལ་ཕྱིར་དྲན་བྱེད་ཚེ་གནས་ཀྱི་བར་ཁྱད་ཀྱི་དབང་
གིས་བསྡུ་བར་བྱས་ཡོད་པ་དང་འདྲ། ལོ་རེ་བཞིན་གྱི་བྱས་པ་ཐམས་ཅད་རྣམ་
པར་དབྱེ་བ་ནི་ལས་སླ་བོ་ཞིག་མིན་ཏེ། དུས་ཡུན་རིང་ཙམ་འདས་ཚེ་ཕལ་
ཆེར་ཞིག་དྲན་ཡུལ་ནས་མོག་པོར་འགྱུར་འགྲོ། དེ་ཡང་གཅིག་གམ་རིགས་
འདྲ་བའི་དོན་བྱ་དེ་ཚོ་སྐྱར་ཟློས་གྲངས་མེད་བརྒྱུད་རྗེས། “ཕན་ཚུན་དུ་་
ཡིབ” པའི་སྣང་ཚུལ་བྱུང་སྟེ་དྲན་པ་རྙོག་པར་བྱེད། འོན་ཀྱང་ཤེས་པ་རྒྱུན་
ལྡན་དང་བདེ་ཐང་ཡིན་ཕྱིན་ཁྱད་པར་ཅན་དང་གལ་ཆེ་བའི་དོན་བྱ་དེ་ཚོ་དྲན་
ཡུལ་དུ་བསྡད་ཡོད་པའམ་འཕྲལ་མར་སླར་དུ་མངོན་ངེས་ཡིན། ལོ་ཟླའི་་
དབང་གིས་དེ་ཇེ་ཉུང་ངམ་མི་གསལ་བར་འགྱུར་ངེས་ནའང་རྦད་དེ་བརྗེད་པར་
མི་འགྱུར་སྙམ། ང་ཚོས་དེ་སྔོན་ཡང་བཤད་མྱོང་སྟེ། གནས་ཚུལ་འདི་་་
རིགས་ཀྱི་གཏུབ་བཅད་ཀྱི་རྣམ་པ་ལ“སྨྱོ་འབོག”ཅེས་སུ་འབོད(《འདོད་བློ་
དང་འདུ་ཤེས་ཀྱི་འཇིག་རྟེན》དེབ་དང་པོའི་ལེའུ36པར་གསལ)།། ་་་་་
བདེན་དཔང་བྱེད་ཆེད་ང་ཚོས་སླར་ཡང་སྔར་ལས་ཞིབ་པའི་རྟོག་ཞིབ་ཅིག་བྱེད་
པར་འདོད།
བདེ་ཐང་གི་དྲན་པ་ཡིན་ཕྱིན། རང་གིས་མིག་གིས་མཐོང་བའི་དོན་
དག་ཐད་ཡིད་བརྟན་ཕེར་བའི་ཡང་དག་གི་རང་བཞིན་ཞིག་ཡོད། ཡང་དག་
རང་བཞིན་གྱི་ཚད་དེ་བྱ་དངོས་གང་རུང་ཞིག་གི་ད་ལྟའི་ཤེས་ཚོར་དང་འདྲ་སྟེ།
བརྟན་ཆགས་དང་ཆ་ཚང་བ་ཞིག་ཡིན། དེ་ལྟར་ཡིན་པའི་དབང་གིས་ང་ཚོའི་
ཁྲིམས་རར་ཁས་ལེན་བྱས་པ་ལ་ཡིད་རྟོན་བྱེད་པ་ཡིན། གལ་ཏེ་དབང་རྩ་ལ་
རྒྱུན་ལྡན་མིན་པའི་དོགས་པ་ཡོད་ཚེ། མི་དེས་བཤད་པའི་དཔང་གཏམ་ལ་
ཡིད་ཆེས་མི་བྱེད། དེས་ན“རྒྱུན་ལྡན”དང“སྨྱོ་འབོག”གཉིས་བར་གྱི་ཁྱད་
པར་འདི་ག་ཙམ་ཡིན། གལ་ཏེ་ཁྱོད་ཀྱིས་དྲན་པའི་དོན་བྱ་ཞིག་ལ་མཚོན་ན།
དེ་དངོས་སུ་བྱུང་ཡོད་མེད་ལའང་སོམ་ཉི་འཛིན་ན་ཁྱོད་ཀྱི་དབང་ཤེས་ལ་སྐྱོན་
ཅུང་ཟད་ཡོད་པར་འདོད། འོན་ཀྱང་དོན་བྱ་ཁ་ཤས་རྨི་ལམ་དུ་བྱུང་བས་ན་
ཁྱོད་ཀྱིས་དེ་དངོས་སམ་གང་ཡིན་གསལ་འབྱེད་བྱེད་མི་ནུས་པ་ཡིན་ན་ནི་གོང་
བཤད་དུ་མི་འདུ། ད་དུང་གཞན་ཞིག་ནི་མི་གང་ཞིག་གིས་ནམ་རྒྱུན་ཁྱོད་ཀྱི་
དྲང་བདེན་ཟོལ་མེད་ལ་ཡིད་ཆེས་བྱེད་མོད། གློ་བུར་དུ་ཁྱོད་ཀྱིས་བཤད་པའི་
མཐོང་མྱོང་གི་གཏམ་གང་རུང་ཞིག་བདེན་མིན་ལ་དོགས་པ་སྐྱེས་ཚེ། མི་དེ་
ཡིས་ཁྱོད་ཀྱི་དབང་ཤེས་རྒྱུན་ལྡན་མིན་པར་འདོད་པའང་ཡོད།
དེ་ལས་གཞན་མ་གཞིར་རང་གིས་རྫུན་བཟོ་བྱས་པ་ཡིན་མོད། སྐྱར་
བཤད་མང་པོ་བྱས་པས་མཇུག་མཐར་རང་ཉིད་ཀྱིས་ཀྱང་དེ་བདེན་པར་འཛིན་
པར་བྱེད། མི་འདི་འདྲ་ནི་དོན་དངོས་སུ་ཡིད་ཀྱི་དབང་ཤེས་རྒྱུན་ལྡན་མིན་པ་
ཞིག་ཡིན། སྨྱོ་འབོག་བྱུང་ཡོད་པ་དེར་རིག་པ་དང༌། བསམ་གཞིག་ནུས་པ།
བརྡར་ཤ་གཅོད་ནུས་བཅས་ཡོད་དེ། འདས་པའི་དོན་དག་དང་འབྲེལ་ཡོད་
ཀྱི་དཔང་ཚིག་ཡོངས་སུ་ཡིད་ཆེས་ཀྱི་གནས་སུ་འཛིན་མི་རུང་བ་ཙམ་ཡིན།
《མདོ་ཀུན་ཏུ་འོད》ནི་སྟོན་པ་ཤཱཀྱ་ཐུབ་པའི་རྣམ་ཐར་ཡིན་ལ། དེའི་ནང་དུ་
སྟོན་པ་སྐུ་འཁྲུངས་པའི་དུས་སུ་འཛམ་བུ་གླིང་དུ་ནད་པ་ཐམས་ཅད་ནད་ལས་
གྲོལ་ཅིང་། ལོང་བས་གཟུགས་མཐོང་། འོན་པས་སྒྲ་ཐོས། སྨྱོ་འབོག་
བྱུང་ཡོད་པ་ཚང་མས “དྲན་པ་སླར་རྙེད”ཅེས་སོགས་འཁོད་ཡོད་པ་ལས།
ཚིག་ཕྱི་མ་ལ་ནི་གོ་རྒྱུ་ཆེན་པོ་ཡོད་པར་སྣང་།
བདག་གིས་ལོ་མང་པོར་རྟོག་དཔྱོད་ཞིབ་མོ་བྱས་པ་ལྟར་ན། གློག་་་
བརྙན་ཟློས་གར་གྱི་ལས་ཀ(འཁྲབ་སྟོན་པ)བྱེད་མཁན་ལ“སྨྱོ་འབོག”གི་ནད་
བྱུང་བའི་བསྡུར་ཚད་ཆེས་མཐོ་བར་སྣང་། དེ་ཡང་ཕལ་ཆེར་དེ་དག་གིས་རྟག་
པར་དྲན་པ་ཉོག་སྤྱོད་བྱེད་པས་ལན་པ་འདྲ་སྟེ། དེ་ཚོས་རྒྱུན་པར་འཁྲབ་བྱ་
མི་འདྲ་བ་མང་པོ་འཁྲབ་དགོས་ཤིང༌། གར་སྟེགས་ཀྱི་སྐད་མི་འདྲ་བ་བློར་
འཛིན་དགོས་ལ། འཁྲབ་བྱ་དེ་དག་ཕན་ཚུན་བར་འབྲེལ་བ་ཅུང་ཟད་ཀྱང་
མེད་པར་མ་ཟད་འགལ་ཟླར་གྱུར་པ་ཞིག་ཡིན། མི་སྣ་དང་ཟློས་གར་གྱི་གནས་
ཚུལ་མི་འདྲ་བར་བསྟུན་ཆེད་དང༌། འཁྲབ་སྟོན་ཤིན་ཏུ་འདྲ་བོ་ཡོང་ཆེད།
དུས་རྟག་ཏུ་ཟློས་གར་ཁྲོད་ཀྱི་མི་སྣའི་གཤིས་སྤྱོད་ཚོད་འཇལ་བྱེད་དགོས་པས།
ཉིན་རེ་བཞིན་འབད་འབུངས་སྒོས་རང་ཉིད་རྩ་བ་ནས་བརྗེད་པར་བྱེད་དགོས།
དེའི་ཕྱིར། དབང་ཤེས་རྒྱུན་ལྡན་མིན་པའི་ངང་ཚུལ་འབྱུང་སླ་བ་འདྲ།
“སྨྱོ་འབོག”གི་རྒྱུ་རྐྱེན་སྐོར་བདག་གིས《འདོད་བློ་དང་འདུ་ཤེས་ཀྱི་
འཇིག་རྟེན》གྱི་བམ་པོ་དང་པོའི་ནང་བཤད་ཡོད། འདིར་ད་དུང་དོན་་་
དངོས་ཁ་ཤས་དཔེ་རུ་བཀོད་ན་ཀློག་མཁན་དག་གིས་གོ་བ་ལོན་པ་ལ་ཕན་པ་
ཡོད་ལེ་ཆེ་སྙམ། མང་ཤོས་ཀྱིས་རང་ཉིད་ཀྱི་ལ་རྒྱ་དང་། རེ་སྨོན་ནམ་འདོད་
མོས་ལ་གནོད་པའི་བྱ་བ་དག་ཕྱིར་དྲན་བྱེད་མི་འདོད། ང་ཚོས་ཀྱང་དོན་བྱ་
དེ་དག་ཐད་སེམས་ཐག་བཅད་ནས་དེ་ཤེས་བཞིན་གྱི་སྔོན་དུ་བཞག་སྟེ།
གཟབ་ནན་སེམས་ཆུང་སྒོས་རྟོག་བཤེར་བྱེད་དཀའ་བར་མ་ཟད། བསམ་
བཞིན་དང་བསམ་བཞིན་མ་ཡིན་པའི་ངང་དེ་ཚོ་ལས་ཐར་ཐབས་དང་བྱོལ་་
ཐབས་བྱེད། སྤྲོ་འོས་པའི་དོན་བྱ་དག་དེ་ལས་ལྡོག་སྟེ་རྟག་པར་ཡིད་ལ་འཆར་
ཞིང་། ཐ་ན་དེ་བརྗེད་པར་འདོད་ཀྱང་ད་དུང་རྒྱུ་རྐྱེན་མེད་པར་ཡིད་ཡུལ་ལ་
འོང་བར་བྱེད། མ་གཞིར་འདོད་བློ་ཡིས་ཤེས་རབ་ཀྱི་འོད་སྣང་ལ་བརྟེན་ནས་
རང་ཤུགས་སྒོས་རང་ཉིད་མི་དགའ་བ་དག་འགོག་པར་བྱེད་ལ། འགོག་རྒོལ་
དེས་བར་ཆ་སྟོང་བ་ཞིག་སྐྲུན་པར་བྱེད་ཅིང་། སྨྱོ་འབོག་དེ་ག་ལུས་སེམས་སུ་
འཇུག་པར་བྱེད། རྒྱུ་མཚན་ནི་གསར་དུ་བྱུང་བའི་མི་དགའ་བའི་དོན་དག་
ཚང་མ་ཤེས་བཞིན་གྱིས་དབང་དུ་བྱེད་ཅིང་། སེམས་པ་མགུ་བ་གཞན་དག་
ལས་གཡོལ་བར་བྱས་པར་བརྟེན། ང་ཚོའི་འདོད་བློ་དང་ཕན་གནོད་ལ་་་
འབྲེལ་བ་ཡོད་པའི་བདེན་དོན་གྱི་མ་ལག་ཁྲོད་ས་ངེས་ཅན་ཞིག་ཟིན་ལ། ཆེས་
མཇུག་ཏུ་སླེབས་ཚེ་གོང་སྨྲས་ཀྱི་དོན་དག་ཕལ་ཆེར་གྱིས་ང་ཚོར་སྡུག་བསྔལ་ཚོར་
བར་མི་བྱེད། འོན་ཀྱང་ཤེས་བཞིན་གྱིས་ལས་བྱེད་པའི་བརྒྱུད་རིམ་འདི་ནི་
ཤིན་ཏུ་དཀའ་ཁག་ཅན་ཞིག་ཡིན་པར་མ་ཟད། ཕལ་ཆེར་ཞིག་ཡུན་གྱིས་དེ་
ལྟར་འགྱུར་བར་བྱས་པ་ཞིག་ཡིན། དེ་ལྟ་ནའང་ལས་འདི་བྱེད་པའི་ཁ་ཕྱོགས་
ནི་གཏན་ནས་འཆུགས་མེད་དེ། ང་ཚོའི་ཡིད་དབང་བདེ་ཐང་ནི་འདི་ལྟར་
གནས་ཤིང་རྒྱུན་བསྐྱངས་པ་ཡིན། གལ་ཏེ་འདོད་བློ་ཡིས་ཤེས་བྱ་དག་གི་གོ་
སྟོབས་འགོག་པའི་ཚད་དེ་ཤུགས་ངེས་ཅན་ཞིག་ཏུ་སོན་པས་གོ་བ་ལེན་པའི་
འགུལ་སྐྱོད་ཚང་མ་རྒྱུན་སྲིང་མི་ཐུབ་པ་ན། ཤེས་བཞིན་གྱི་ཆའམ་ཡན་ལག་
ཆུང་ངུ་ཁ་ཤས་ལ་ཡོངས་སུ་འགོག་གནོན་ཐེབས་པའམ་མེད་པར་གྱུར་ཟིན་པ་
ཡིན་ཏེ། འདོད་བློ་ཡིས་དེ་ཚོས་ལྐོག་ལྟ་བྱེད་པར་བཟོད་པ་སྒོམ་མི་ནུས་པའི་
ཕྱིར་རོ། །བསམ་བློའི་ཐད་ཅིས་ཀྱང་དགོས་པའི་འབྲེལ་འདྲིས་དེའི་ཆེད་དུ་དེ་
ལས་བྱུང་བའི་སྟོང་ཆ་དེ་རང་དགར་རྒྱ་སྐྱེད་ཁ་གསབ་བྱས་པ་ལས་དྲན་པ་སྟོར་
བར་བྱས། ཤེས་བཞིན་གྱིས་འདོད་བློ་ལ་ངོ་དགའ་བྱེད་པའི་ལས་བབ་བསྐྱུར་
པས་བསམ་བློ་ཉོག་གཏོང་གི་ཁྲོད་དུ་བྱིངས་པར་གྱུར་མོད། འདི་ལྟར་བྱུང་
བའི་དྲན་པ་ཉམས་པ་ནི་ལེ་ཏེ་ཆུ་བོའི(Lethe))བརྗེད་ཆུ་འཐུངས་པ་ལྟ་བུ་
ཞིག་ཡིན། དེ་ནི་སྐྱོ་སུན་གྱི་འབྱུང་རྩ་སྟེ་འདོད་བློ་ཡི་ཆེས་ཐ་མའི་སྐྱོབ་ཐབས་
ཤིག་ཡིན།
བདག་གི་ལྟ་བ་དེ་ཡང་དག་པ་ནོར་འཁྲུལ་དང་བྲལ་པ་ཞིག་ཡིན་པ་བདེན་
དཔང་བྱེད་ཆེད། བདག་གིས་ད་དུང་དཔེ་གཞན་ཞིག་གིས་ཞར་ལ་དཔང་
འདོན་བྱེད་པར་འདོད། ཁར་ལུ་ཨོ་ཀེ་ཆི2)ཡིས་བརྩམས་པའི་ཐུར་ཁེ་ཡི་
འཁྲབ་ཚན་དང་པོའི་ལེ་ཚན་གཉིས་པར་ཡོད་ཚད་བརྗེད་པར་བྱེད་པའི་ཆེད་དུ
བདུད་རྫས་བཏུང་བའི་མི་སྣ་ཞིག་བྱུང་བ་དེ་ནི་སྒྲོ་སྐུར་མེད་པའི་སྨྱོ་འབོག་རང་
ཡིན།
གོང་དུ་བཤད་པའི་སྨྱོ་འབོག་འབྱུང་རྐྱེན་ནི་ཐབས་ཟད་འུ་ཐུག་སྒོས་དོན་
བྱ་ག་གེ་མོ་ཞིག“ཕྱིར་ཕུད”ཅིང་། དེ་རྗེས་བྱ་བ་གཞན་ཞིག་གིས་སྐོང་གསབ་
བྱས་ཚེ་ད་གཟོད་འབྱུང་ངེས་པ་ཞིག་ཡིན། ད་དུང་རིགས་གཅིག་ཡོད་པ་ནི་
བརྒྱུད་རིམ་གོང་དང་ལྡོག་ཟླར་གྱུར་པ་ཞིག་ཡིན་ཏེ། སེམས་སུ་དོན་བྱ་གང་
རུང་ཞིག་ལ་ཞུགས་ཟིན་མོད། འོན་ཀྱང་སྔར་ཡོད་ཀྱི་འདུ་ཤེས་སམ་དོན་དག་
ཅིག་ཕྱིར་འགྲོ་མི་ནུས་པར་འགོར་འགྱངས་བྱེད་པ་ཡིན་ཏེ། བརྒྱུད་རིམ་འདི་
ནི་སྨྱོ་འབོག་གི“བྲིད་རྒྱུ”བྱས་པར་བརྟེན། རྟག་པར་ཀླད་པར་འཁོར་ནས་
ཕྱིར་སྐྲོད་མི་ནུས་པའི་ཚེ་ད་གཟོད་འབྱུང་སྟེ། དཔེར་ན། ཕོ་མོ་རྗེས་ཆགས་
ལས་བྱུང་བའི་དབང་ཤེས་རྒྱུན་ལྡན་མིན་པར་གྱུར་པ་དང་ཆགས་མྱོས་སུ་གྱུར་པ་
མང་ཤོས་དེ་ལྟར་ཡིན་ཏེ། བསམ་བློ་འཁོར་མ་ནུས་པར་ཡུན་རིང་པོར་དོན་བྱ་
གཅིག་ལ་འཁྲིལ་བ་རྐྱེན་དུ་བྱས་ནས་བྱུང་བ་ཡིན། དེ་ལས་གཞན་ད་དུང་
རིགས་གཅིག་ནི་གློ་བུར་བའི་སྔངས་སྐྲག་ལས་བསླངས་པའི་སྨྱོ་འབོག་སྟེ།
དེའི་རིགས་ནི་འཇིགས་སྣང་གི་ཚོར་བ་ཡིད་ལ་ཨ་འཐས་པར་ཉེར་ལེན་བྱས་པས།
བསམ་བློ་གཞན་དག་དང་ཁྱད་པར་དུ་ལྡོག་ཟླར་གྱུར་པའི་བསམ་བློ་མཚོན་པའི་
གོ་སྐབས་མེད་པར་བྱས། རིགས་དེ་གཉིས་ཀྱི་བརྒྱུད་རིམ་ལ་ཁྱད་པར་ཅི་ཡང་
མེད་དེ། དེ་གཉིས་ཀྱི་ཐུན་མོང་གི་ཁྱད་རྟགས་ནི་གཅིག་ཏུ་འགོད་མི་ནུས་ལ་
མ་ལག་ཚང་བའི་ཕྱིར་དྲན་བྱེད་པ་དེ་རེད། ཕྱིར་དྲན་དེ་རིགས་ནི་ང་ཚོའི་
བདེ་ཐང་དང་དཔོག་ཤེས་ཚད་དུ་སྨིན་པའི་རྨང་གཞི་ཡིན། གོང་དུ་སྨྲས་པ་ནི་
སྨྱོ་འབོག་རྒྱུ་རྐྱེན་གྱི་བརྒྱུད་རིམ་གྱི་ཁྱད་པར་ཡིན། གལ་ཏེ་ཚུལ་ལྡན་གྱི་དཔྱད་
བརྗོད་དང་དེ་འོས་འཚམ་ངང་བེད་སྤྱོད་བྱེད་ཐུབ་ན། དེ་ནི“སྟོང་བསམ་
དངོས”དབྱེ་འབྱེད་བྱེད་པའི་གཞི་རྩ་རྣོ་ཞིང་སྲ་བ་ཞིག་ཡིན།
གོང་དུ་བདག་གིས་ཡིད་ཀྱི་དབང་ཤེས་རྒྱུན་ལྡན་མིན་པའི་སེམས་ཁམས་
ཀྱི་རྒྱུ་རྐྱེན་ཏེ། ཕྱི་རོལ་དང་ཕྱི་རོལ་ཡུལ་གྱི་རྒྱུ་རྐྱེན་གྱིས་བསླངས་པའི་རིགས་
ཆེད་དུ་བཤད་པ་ཡིན། དེ་ལས་གཞན་ད་དུང་ལུས་ཁམས་རྐྱང་བའི་རྒྱུ་རྐྱེན་
ཡང་ཡོད་དེ། དེ་ནི་ཀླད་ཞོ་དང་ཡང་ན་ཀླད་པའི་སྐྱི་ཤུན་དབྱིབས་འགྱུར་བྱུང་
བའམ། གྲུབ་ཆ་སྐོར་ཞིག་ཁ་གྱེས་པ་དང་། དབང་རྟེན་གཞན་གྱི་ནད་་
རིགས་ཀྱིས་ཀླད་པར་ཤུགས་རྐྱེན་བཏང་བ་སོགས་ལས་བྱུང་བ་ཡིན། །ནོར་
འཁྲུལ་གྱི་ཚོར་བ་སྟེ་མིག་འཁྲུལ་རིགས་སྣ་ཚོགས་ནི་ང་ཚོས་གཞུག་ཏུ་ངོ་སྤྲོད་
ཅུང་ཙམ་བྱེད་རྩིས་ཡོད། ལུས་སེམས་གང་གིས་ཀྱང་སྨྱོ་འབོག་སློང་བར་བྱེད་
མོད་འོན་ཀྱང་དེ་གཉིས་རྒྱུན་པར་ཕན་ཚུན་རྒྱུ་འབྲས་སུ་གྱུར་པ་ཞིག་ཡིན་ལ།
ལྷག་པར་དུ་སེམས་ཀྱིས་ལུས་ལ་ཤན་ཤུགས་ཐེབ་པར་བྱེད་པ་ཞིག་ཡིན་ཏེ།
འདི་ནི་རང་སྲོག་གཅོད་པའི་གནས་ཚུལ་དང་འདྲ་བར་སྣང་། མ་གཞིར་ཕྱི་
རོལ་ཙམ་གྱི་རྒྱུ་རྐྱེན་གྱིས་ཡི་ཆད་ནས་རང་སྲོག་གཅོད་པའི་ཚད་དུ་སྐྱེལ་བ་ཤིན་
ཏུ་ཉུང་སྟེ། མང་ཉུང་ལ་མ་ལྟོས་པར་ལུས་ལ་མི་བདེ་བ་སྐྱེད་པའི་ཆའང་ཡོད།
མི་བདེ་བའི་ཚད་དེ་ནི་ཕྱི་རོལ་རྒྱུ་རྐྱེན་གྱི་དྲག་ཞན་ནམ་ཆེ་ཆུང་ལ་རག་ལས་ཡོད།
མི་བདེ་བ་དེ་ཚད་མཐོ་ཤོས་སུ་སོན་ཚེ་ད་གཟོད་ཕྱི་རོལ་གྱི་རྒྱུ་རྐྱེན་ཅི་ཡང་མི་
དགོས་པར་འགྱུར། དེས་ན་སྟབས་མ་ལེགས་པ་ཅི་ཞིག་བྱུང་ཡང་རང་སྲོག་
གཅོད་པའི་སྟོབས་ཤུགས་མེད་ལ། མ་ལེགས་པ་ཅུང་ཙམ་གྱིས་ནི་རང་སྲོག་
གཅོད་པའི་ཚད་དུ་གཏན་ནས་མི་ལོངས་ཞེས་ང་ཚོས་ཚིག་ཐག་བཅད་ནས་་
བཤད་ཆོག དེའི་ཕྱིར་བདེ་ཐང་ཡིན་པའི་མིའམ་མ་མཐར་ཕྱི་ངོས་ནས་་་་
བལྟས་ན་བདེ་ཐང་ཡིན་པའི་མི་དེ་གློ་བུར་དུ་དབང་ཤེས་རྒྱུན་ལྡན་མིན་པར་
གྱུར་པ་ལ་མ་ལེགས་པ་ཆེན་པོ་ཞིག་ཐོག་ཏུ་ཁེལ་པ་ཤིན་ཏུ་གསལ་བོ་ཡིན།
འོན་ཀྱང་ལུས་ཁམས་སུ་དྲན་པ་ཉམས་པའི་རྨང་གཞི་ཡོད་པ་ཚོ་འདིར་མི་འདུ་
སྟེ། དེའི་རིགས་ལ་དོན་བྱ་ཕྲན་ཚེགས་ཙམ་ཡིན་ཀྱང་དྲན་པ་སྟོར་བའི་རྒྱུ་རྐྱེན་
དུ་འགྱུར་རོ། །བདག་གིས་ཡིད་ཀྱི་དབང་ཤེས་ཀྱི་ནད་ཅན་གྱི་སྨན་ཁང་དུ་ནད་
དཔེ་འདི་འདྲ་ཞིག་མཐོང་མྱོང་སྟེ། ནད་པ་སྔོན་ཆད་དམག་མི་ཞིག་ཡིན་པ་ལ།
གཞན་ཚོས་ཁོ་ལ“ཡེ་ལོའུ”ཞེས་བོས་པས་རྒྱུན་ལྡན་མིན་པར་བྱས(འཇར་མན་
སྐད་ཀྱི“ཡེ་ལུའུ”ཞེས་པ་མ་གཞིར“ཁོ”ཞེས་པའི་དོན་ཡིན་ལ། དུས་རབས་
བཅུ་བདུན་པ་ནས་བཅོ་བརྒྱད་པའི་དཀྱིལ་བར་ཞེ་སའི་མིང་དུ་གྱུར། འོན་
ཀྱང་ཉེ་དུས་སུ་བརྙས་བཅོས་དང༌། འཕྱས་གདགས། མཐོང་ཆུང་བཅས་
བྱེད་སྐབས་བཀོལ་བར་བྱ་བ་ཞིག་ཏུ་གྱུར)། ལུས་ཁམས་སུ་དྲན་པ་ཉམས་
བྱེད་ཀྱི་རྒྱུ་གསལ་བོར་ཡོད་ལ། རྒྱུ་དེ་ཚད་དུ་སྨིན་པའི་དུས་སུ་རྒྱུ་རྐྱེན་གཞན་
པ་ཅི་ཡང་མེད་ནའང་དྲན་པ་སྟོར་བར་འགྱུར། སེམས་ཁམས་ཀྱིས་བསླངས་
པའི་སྨྱོ་འབོག་ནི་བསམ་བློར་ནོར་སྐྱོན་ཐེབས་པའི་དབང་གིས་ཀླད་པའི་ཆ་ཤས་
ཤིག་ངལ་ཞིང་སྦྲིད་པར་གཏོང་བའམ། ངན་འགྱུར་གཞན་དག་སློང་བ་ཡིན།
ངལ་སྦྲིད་དེའི་རིགས་ཅི་མགྱོགས་སྒོས་སེལ་བར་བྱེད་དགོས། དེ་ལྟར་མ་བྱས་
ཚེ་གཏན་དུ་དེ་འདྲར་འགྱུར་འགྲོ། དེ་ལྟ་བུ་ཡིན་པའི་དབང་གིས་སྨྱོ་འབོག་དེ་
ཐོག་མར་བྱུང་སྐབས་གསོ་བཅོས་མ་བྱས་པར་དུས་ཡུན་རིང་ཙམ་འགྱངས་ཕྱིན།
སངས་དྲག་ཏུ་འགྲོ་བ་ཤིན་ཏུ་དཀའ།
པེ་ནར(3)གྱིས་སྔོན་ཆད་སྟོང་བསམ་གྱི་ནད་རྟགས་མེད་པའི(སེམས་
གཤིས་མི་འཆོལ་བའི་སྨྱོ་འབོག)བརྒྱལ་ནད་ཅིག་ཡོད་པར་བཤད་མོད། འོན་
ཀྱང་ཨེ་སི་ཁེ་ལོར(4)གྱིས་དེ་ཉིད་བཀག་པ་རེད། ཉེ་ལམ་ཡང་མི་མང་པོ་ཞིག་
གིས་གནད་དོན་འདི་གྲོས་སྡུར་བྱེད་བཞིན་ཡོད་ནའང་སོ་སོས་རང་རང་གི་ལྟ་བ་
འཛིན་པ་ཙམ་ལས། ཡིན་ཐག་ཆོད་པའི་སྨྲ་བ་མེད་པར་སྣང་། གནད་དོན་
དེ་ནི་ཚོད་ལྟ་ལས་བདེན་དཔང་བྱེད་པ་ལས་ཐག་གཅོད་བྱེད་ཐབས་གཞན་མེད་
པ་འདྲ། གལ་ཏེ་དོན་དངོས་སུ་རྣམ་པ་དེ་འདྲ་ཡོད་སྲིད་ན། ངས་བརྟགས་
ན་དེའི་གནས་ལུགས་ནི་འདི་འདྲ་ཞིག་ཡིན་ངེས་ཏེ། ཤེས་རབ་དེ་འདོད་བློ་ལ་
མཚོན་ན། སྲབ་སྐྱོགས་ཀྱིས་ཁ་ལོ་མེད་པའི་རྐྱང་རྒོད་ཅིག་དབང་དུ་བྱེད་པ་
དང་འདྲ་སྟེ། ངེས་གཏན་གྱི་དུས་སུ་དབང་དུ་བྱེད་ནུས་མོད། གློ་བུར་དུ་
སྲབ་མཐུར་ལས་ཤོར་ཚེ་རྩ་བ་ནས་དམིགས་ཡུལ་དང་བྲལ་ཏེ། ལོང་མཆོང་
དང་། གཏུམ་དྲག གཏོར་བརླག་བཅས་ཀྱི་རང་བཞིན་གྱི་རང་བྱུང་སྟོབས་
ཤུགས་མངོན་པར་བྱེད་པ་ལྟར་ལས་མ་འདས་པར་ཁོ་ཡི་སྣང་ངོར་འགལ་རྐྱེན་དུ་
སྣང་བ་མཐའ་དག་རྨེག་མེད་དུ་གཏོང་བའི་རྒྱུན་ལྡན་ལས་འདས་པའི་འདོད་བློ་
ཞིག་མངོན་པར་བྱེད། བཅིང་འགྲོལ་ཐོབ་པའི་འདོད་བློ་དེ་ནི་རགས་ལས་
ཤོར་བའི་ཆུ་བོ་དང་། སྲབ་ལས་ཤོར་བའི་རྐྱང་རྒོད་ལྟ་བུ་ཞིག་ཡིན། འོན་
ཀྱང་གནས་ཚུལ་དེ་འདྲའི་འོག་གློ་བུར་དུ་མཚམས་བཞག་པ་ནི་རྗེས་དཔག་རང་
བཞིན་གྱི་ངོས་ཟིན་ཡིན་པ་ལས། ཐད་རྟོག་གི་ངོས་ཟིན་མིན། གལ་ཏེ་ཕྱི་མ་
དེ་མཚམས་བཞག་པ་ཡིན་ན། འདོད་བློ་ལ་ཁ་ཕྱོགས་སྟོན་མཁན་མེད་པས་མི་
དེས་ཀྱང་འགུལ་སྐྱོད་མི་ནུས་པར་འགྱུར། འོན་ཀྱང་། སྨྱོ་འབོག་གིས་ཟིན་
པ་དེ་ནི་ཕྱི་ཡུལ་གྱི་དངོས་པོ་ལ་དམིགས་ནས་སྐྱོད་པས་ན་མ་ནོར་བའི་ངང་ནས་
ཕྱི་ཡུལ་གྱི་དངོས་པོ་ཚོར་ཐུབ་ཅིང་། ད་ལྟའི་སྤྱོད་པའང་རྟོགས་ཐུབ་ལ། དེ་
འདས་རྗེས་ཀྱང་སྤྱོད་པ་དེ་ཡིད་ལ་བཟུང་ཡོད། མེད་པ་ནི་ཁོ་ཚོར་བསམ་
གཞིག་མེད་པ་སྟེ། དཔྱོད་ཤེས་ཀྱི་ཁྲིད་སྟོན་མེད་པར་བརྟེན། སྨྱོ་འབོག་
བྱུང་བའི་མི་དེས་དངོས་སུ་མངོན་སུམ་དུ་མེད་པ་ལ་འདང་རྒྱག་དང་ཡིད་ཚོད་
བྱེད་མི་ནུས་པའམ་འདས་དང་མ་འོངས་པར་གཏོགས་པ་དེ་ལ་འདང་རྒྱག་དང་
ཡིད་ཚོད་བྱེད་མི་ནུས་པ་རེད། ནད་དེ་འཕར་ཚར་རྗེས་རྗེས་དཔག་གི་དབང་
སྒྱུར་དབང་ཆ་སླར་གསོ་བྱུང་བས། སྔོན་གྱི་ཚུལ་ལྡན་བྱེད་ནུས་འདོན་ཐུབ་
པར་གྱུར། དེ་ནི་སྨྱོ་འབོག་འཕར་སྐབས་སུ་རྗེས་དཔག་རང་ངོས་ཀྱི་འགུལ་
སྐྱོད་སྨྱོ་འབོག་ཏུ་མ་གྱུར་ཞིང་། གཏོར་བརླག་ཀྱང་མ་ཐེབས་པ། འདོད་བློ་
དེ་གནས་སྐབས་ཙམ་རིང་རྗེས་དཔག་གི་དབང་སྒྱུར་འོག་ནས་ཤོར་པ་ཙམ་ཡིན་
པའི་རྟགས་སུ་ངེས། །

དགུ་པ། དབང་པོའི་དགའ་བའི་གཟུགས་འདས་རིག་པ།

ང་ཚོས་རྩོམ་ཡིག་པ་ཚོའི་སྨྱུག་རྩེ་ལས་དབང་པོའི་དགའ་བ་ཞིབ་འབྲི་བྱས་
པ་རྒྱུན་པར་མཐོང་ཐུབ། རང་བཞིན་གྱི་ཟློས་གར་ཏེ། སྐྱོ་གར་དང༌། སྤྲོ་
གར། འཆར་ཡན་པ་དང་། གནའ་ལུགས་པའམ་ཡང་ན་རྒྱ་གར་དང་ཡོ་
རོབ་གླིང་པའི་ཟློས་གར་སོགས་ཚང་མར་དེ་ཉིད་བརྗོད་བྱ་གཙོ་བོ་ཞིག་ཏུ་བྱས་
ཡོད། དེ་བཞིན་བརྩེ་དུང་བརྗོད་པའི་སྙན་ངག་དང་དོན་བརྗོད་སྙན་ངག་གི་
ནང་དོན་གཙོ་བོ་ཞིག་ཀྱང་ཡིན། གལ་ཏེ་ཡོ་རོབ་གླིང་པའི་ཤེས་རིག་བཀྲ་བའི་
རྒྱལ་ཁབ་དག་གི་དུས་རབས་ཁ་ཤས་རིང་གི་སྒྲུང་རྩོམ་ཚང་མ་དེར་བརྩིས་ན།
གྲངས་འབོར་ཆེ་བ་ཧ་ལས་དགོས་པ་ཞིག་ཡིན། བརྩམས་ཆོས་དེ་དག་གི་ནང་
དོན་གཙོ་བོ་ལྟར་དབྱེ་ཞིབ་བྱས་ན། བརྩེ་བ་ཤུགས་དྲག་པོའི་འགྱུར་བ་སྣ་
ཚོགས་ཞིབ་རྒྱས་སམ་ཉུང་བསྡུས་སུ་ཞིབ་འབྲི་བྱས་པ་ཙམ་ལས་མ་འདས།
དེའི་ཁྲོད་ཅུང་ལེགས་འགྲུབ་བྱུང་བའི་བརྩམས་ཆོས་ལ་ཉམས་པ་མེད་པའི་མིང་
གྲགས་ཀྱང་ཐོབ་པ་སྟེ། དཔེར་ན། 《རའོ་མེ་ཨོ་དང་ཀྲུའུ་ལི་ཡེ》དང་།
《ཨོ་རུ་ཚི་སི་གསར་མ》 《ན་གཞོན་ཝེ་ཐི་ཡི་སྐྱོ་ཡུས》སོགས་ཡིན་ལ། ལོ་
ཤེའུ་ཧྥོ་ཁེ(1)ཡིས་སྔོན་ཞིག་ལ་བརྩེ་བ་ཤུགས་དྲག་པོ་དེ་དག་བླ་འཁྱམ་དང་འདྲེ་
ཡི་གཏམ་རྒྱུད་དང་འདྲ་བར་གང་དུའང་སྒྲོག་བཞིན་པ་ལས་མངོན་སུམ་དུ་་
མཐོང་མ་མྱོང་བ་ཞིག་ཏུ་འདུག་ཅེས་བཤད་ཅིང་། ལི་སི་ཐེན་པོ་ཡིས་ཀྱང་
རང་གི་དཔྱད་རྩོམ《ཕོ་མོའི་བརྩེ་དུང་གི་སྟོབས་ཤུགས་སྐོར》ཞེས་པར་བརྩེ་
དུང་ཤུགས་དྲག་པོ་དེའི་མངོན་སུམ་དང་རང་བྱུང་རང་བཞིན་བཀག་ཅིང་ཁས་
མི་ལེན་མོད། འདི་ཚང་མ་ནོར་འཁྲུལ་ཆེན་པོ་ཞིག་ཡིན་ཏེ། རང་བྱུང་དང་
ཁ་བྲལ་པའི་མི་ཡི་རང་བཞིན་ནམ་དེ་དང་འགལ་ཟླར་གྱུར་པ་ཞིག་ཡིན་ཕྱིན།
རྟེན་ས་མེད་པའི་དཔེ་རིས་ལྟ་བུ་ཞིག་ཏུ་འགྱུར་རོ། །དེ་བཞིན་དེ་ལྟར་ན་གནའ་
བོའི་དུས་ནས་བཟུང་ཕུལ་བྱུང་རྩོམ་ཡིག་པ་ཚོས་ངལ་བ་མེད་པར་བྲིས་པའི་
བརྩམས་ཆོས་དེ་དག་དང་། བརྗོད་བྱ་སྐྱར་ཟློས་སུ་སོང་ཡང་མི་རྣམས་ཀྱིས་
ཀློག་སྤྲོ་ཞིང་གླེང་དགའ་བ་དང་། མོས་པ་ཆེན་པོ་སློང་བར་ནུས་པ་ཚང་མ་ལ་
འབྱུང་རྩ་མེད་པར་གྱུར་པ་མ་ཡིན་གྲང་། དེ་ཙམ་དུ་མ་ཟད་གལ་ཏེ་དེ་ཚོར་
བདེན་དོན་མེད་གྱུར་ན་སྒྱུ་རྩལ་གྱི་མཛེས་སྡུག་དག་ཀྱང་གནས་མི་ཐུབ། པོ་ཡ་
ནུའུ(2)ཡིས“འཇིག་རྟེན་འདི་ན བདེན་པ” ལས་མཛེས་པ་ཞིག་མེད་དེ།
‘བདེན་པ↑ ཁོ་ན་ནི་ཆེས་གཅེས་སུ་འོས་པ་ཞིག་གོ”ཞེས་པ་ནི་སྨྲ་བ་རྨད་དུ་
བྱུང་བའོ། །
ནམ་རྒྱུན་ལྟར་ན། ཡིད་ཚོར་དྲག་པོ་དེ་དག་རང་གིས་ཚོད་འཛིན་བྱེད་
ཐུབ་མོད། གནས་བབ་ཁྱད་པར་ཅན་གྱི་འོག སེམས་ཀྱི་འཕར་ལངས་་
ཤུགས་དྲག་པོ་དེས་ཕྱི་རོལ་ཡུལ་གྱི་གནས་བབ་ཡོད་ཚད་དབང་དུ་བྱེད་ཅིང་།
དོགས་འཚེར་ཐམས་ཅད་ལོགས་སུ་བསྐྱུར་ཏེ། ཡིད་ཆེས་དཀའ་བའི་སྟོབས་
ཤུགས་དང་བཟོད་སྟོབས་ཤིག་གིས་བཀག་རྒྱ་མཐའ་དག་བརྟོལ་བར་བྱེད་ཅིང་།
ཐ་ན་སོམ་ཉི་ཙམ་ཡང་མེད་པར་རང་གི་ཚེ་སྲོག་ལའང་ཕོད་བཙུགས་ནས་འདོད་
པ་ཚིམ་པར་བྱེད་པའི་དམིགས་ཡུལ་མངོན་དུ་སྒྱུར་ལ། གལ་ཏེ་དམིགས་ཡུལ་
དེ་མ་འགྲུབ་ཚེ་དེའི་ཆེད་དུ་ཚེ་སྲོག་གཏོང་བར་བྱེད། དེ་ལྟ་བུ་ནི་མི་རེ་རེ་
བཞིན་གྱིས་བརྒྱུད་མྱོང་བ་ཞིག་མིན་ནའང་དོན་དངོས་མང་པོ་ཞིག་ལས་ར་སྤྲོད་
བྱེད་ཐུབ། དཔེར་ན་ཝེ་ཐི(ཀོ་ཏེ་ཡི་མིང་གྲགས་ཆེ་བའི“སྒྲུང་རྩོམ”གྱི་མི་སྣ
གཙོ་བོ) དང་ཇེ་ཁེ་ཕོ • ཨོར་ཏིས་སི་སོགས་བརྩེ་དུང་གི་དཔེ་ལྟོས་དག་སྒྲུང་
རྩོམ་ནང་ན་མ་གཏོགས་མེད་པ་མ་ཡིན་ཏེ། ཡོ་རོབ་གླིང་དུ་ལོ་རེར་ཉུང་་
མཐར་ཡིན་ཡང་དྲུག་རེ་ཡོད་ངེས་མོད། དེ་ཚོ་ཁུ་སིམ་པོའི་ངང་ཤི་བ་མང་
མང་གིས་མ་ཤེས་པ་ནི་ཁྱད་པར་ཙམ་མོ། །དེ་ཡང་དེ་ཚོའི་སྐྱོ་སུན་དེ་འཕྲིན་
གསར་འགོད་མཁན་དང་ཉེན་རྟོག་སྲིད་འཛིན་ལས་ཁུངས་ཀྱིས་ཁོ་ཚོའི་ཚབ་
བྱས་ནས་བསྒྲགས་པ་ཙམ་ཡིན། དབྱིན་ཇི་དང་ཕ་རན་སིའི་ཚགས་པར་ཀློག་
མཁན་ཚང་མས་བདག་གིས་བཤད་པ་འདི་ཚད་ལས་བརྒལ་མེད་པ་བདེན་་་
དཔང་བྱེད་ཐུབ་པར་ང་ལ་ཡིད་ཆེས་ཡོད། དུས་མཚུངས་སུ་བརྩེ་དུང་ཤུགས་
དྲག་པོ་དེའི་རྐྱེན་གྱིས་ཡིད་ཀྱི་དབང་ཤེས་ཀྱི་ནད་ཅན་སྡོད་སའི་སྨན་ཁང་དུ་
ཞུགས་པའི་གྲངས་ཀ་དེ་ལས་མང་ལ། ཚགས་པར་སོགས་སུ་མ་འཁོད་པའི་
བརྩེ་དུང་གི་ཕྱིར་དུ་ཚེ་སྲོག་བཏང་བ་ཉུང་ངུ་མིན་པ་བདག་གིས་ཀྱང་དཔོག་
པར་ནུས། འོན་ཀྱང་དེ་ཚོ་ཕན་ཚུན་རྗེས་སུ་ཆགས་ཤིང་ཤི་ཡང་བསྒྱུར་དུ་མེད་
པ་ཞིག་དང་། བླ་ན་མེད་པའི་བདེ་སྐྱིད་འཚོལ་ཞིང་། བརྩེ་དུང་ཤུགས་དྲག་
པོའི་དགའ་སྤྲོ་ལོངས་སུ་སྤྱོད་པ་དོན་དུ་གཉེར་བ་ཞིག་ཡིན་ན། ཐབས་སྣ་
ཚོགས་ཀྱིས་དཀའ་བ་ཁྲི་སྟོང་སེལ་ཏེ། མུ་མཐུད་ནས་འཚོ་གནས་འོང་བའི་
དོན་ལ་ཅིའི་ཕྱིར་མི་བརྩོན། ཅིའི་ཕྱིར་འཆི་ལམ་འབའ་ཞིག་སྙོག་པར་བྱེད།
འདི་ནི་ཤིན་ཏུ་མི་དཔོགས་པའི་སྣང་ཚུལ་ཞིག་ཡིན་ལ། བདག་གིས་གསལ་
བཤད་བྱེད་མི་ཐུབ་པ་ཞིག་ཡིན།། མདོར་ན བརྩེ་དུང་ཤུགས་དེ་ཙམ་མི་ཆེ་
བའམ་དེའི་མྱུ་གུ་ཙམ་འབུས་པ་ནི་མི་སུས་ཀྱང་ཉིན་རེ་བཞིན་མཐོང་ཐུབ་ལ།
འཆི་ལམ་རྡོག་པས་ཟིན་པའི་བགྲེས་པོ་ཙམ་མ་གཏོགས་སུ་ཡི་སེམས་སུའང་བརྩེ་
དུང་དེ་ཚོ་ཅུང་ཟད་ཡོད་པ་ནི་གསུབ་ཏུ་མེད་པའི་དོན་དངོས་ཤིག་ཡིན།
སྔ་རབས་པ་ཚོའི་ཟེར་སྒྲོས་ལྟར་ན། དབང་པོའི་དགའ་བའི་དོན་བྱ་ཡི་
བདེན་པའི་རང་བཞིན་དང་གལ་ཆེན་རང་བཞིན་ནི་སུ་ཞིག་གིས་ཀྱང་སོམ་ཉི་
འཆང་བའི་ཡུལ་མིན་པས་ན། རྩོམ་མཁན་དག་གིས་བརྗོད་བྱ་གཙོ་བོར་་་
བཟུང་བ་ཞིག་ཡིན། རྣམ་པ་ཚོས་བདག་ལ་གཞན་འགན་རང་སྟེང་ལེན་པར་
ལེ་འདེད་མ་བྱས་པའི་སྔོན་ལ(བདག་ནི་མཚན་ཉིད་རིག་པ་བ་ཞིག་ཡིན་པ་ལ་
རྩོམ་རིག་པས་རྒྱུན་བཀོལ་གྱི་བརྗོད་བྱ་དཔྱད་གཞིར་བྱས་པ་འདི་ཡིས)དེ་ལས་
ཀྱང་ཧ་ལས་དགོས་པ་ཞིག་ནི། ལོ་རྒྱུས་རིམ་བྱུང་གི་མཚན་ཉིད་རིག་པ་སྨྲ་བ་
ཚོས་མི་ཚེའི་རྣམ་གྲངས་གལ་ཆེན (དབང་པོའི་དགའ་བ) འདི་ལ་ཕལ་ཆེར་
ཚང་མས་རྟོག་ཞིབ་ཞིབ་འཇུག་མ་བྱས་པ་འདི་ཅི་ཡི་ཕྱིར། དབང་པོའི་དགའ་
བའི་གནད་དོན་འདི་ཉིད་མཚན་ཉིད་རིག་པའི་ཁྱབ་ཁོངས་ཁྲོད་སྔོན་ཆད་སློག་
མ་མྱོང་བའི་ས་རྒོད་ཅིག་ཏུ་གྱུར་པའི་རྒྱུ་ཅི་ཡིན། གནད་དོན་འདིར་ཐུག་ཕྲད་
ཆེས་མང་བ་ནི་ད་ལྟའི་བར་མཚན་ཉིད་རིག་པ་བ་པོ་ལ་ཐུ་ཡིན་ལ། ཁོང་གི
《ཆང་འདྲེན་གསོལ་སྟོན》དང《ཧྥེ་ཏི་ལུ་སི》སྟེ་རྩོམ་ཡིག་གཉིས་ཀ་གནད་དོན་
འདིར་ཆེད་དུ་བྲིས་པ་ཞིག་ཡིན་མོད། ཁོང་གི་ཞན་ཆ་ནི་ནང་དོན་གྱི་ཆ་ནས
ལྷ་སྒྲུང་དང་གནའ་བོའི་གཏམ་རྒྱུད་ཀྱི་རྒྱ་ཁྱོན་ལས་མ་བརྒལ་པར་མ་ཟད།
མང་ཆེ་ཤོས་ཤིག་གནའ་བོའི་ཀེ་རི་སིའི་སྐྱེས་པ་ཚོའི་དབང་པོའི་སྤྱོད་པ་རྒྱུན་
ལྡན་ལས་བརྒལ་པ་ཞིབ་འབྲི་བྱས་པ་ཙམ་ཡིན་པས། དངོས་དོན་ལ་ཕན་པ་
ཅུང་ཙམ་ཡང་མེད། དེ་ལས་གཞན་རུག་ཟོན་གྱིས་བྲིས་པའི《འདྲ་མཉམ་
མིན་པའི་འབྱུང་ཁུངས་སྨྲ་བ》ཞེས་པར་ཡང་གནད་དོན་འདི་གླེངས་ཡོད་མོད།
མཐར་ཆོད་པ་ཞིག་མེད་པར་མ་ཟད་ནོར་འཁྲུལ་ཡང་ཡོད་པ་རེད། ཁང་ཏི་
ཡིས《མཛེས་པ་དང་བླ་ན་མེད་པའི་ཚོར་བ»ཞེས་པའི་ས་བཅད་གསུམ་པར་
དབང་པོའི་དགའ་བ་ལ་འགྲེལ་བཤད་གནང་ཡོད་མོད། ཁོང་གི་ལྟ་བ་དེའང་
ཕྱི་རིམ་ཙམ་ལས་གཏིང་དུ་མ་ཕྱིན་པས་ཤིན་ཏུ་མི་ཟབ་པའི་ཁར་ཆེད་མཁོའི་
རྒྱུན་ཤེས་དང་བྲལ་པར་བརྟེན། སྐབས་དུ་མར་ནོར་འཆུགས་ཀྱི་ཆ་གཡོལ་
ཐབས་བྲལ། དེ་མིན་ཕུ་ལ་ཐེ་ནར(3)གྱི《མིའི་རིགས་ཀྱི་རིག་པ》ཞེས་པའི་
དེབ་ངོས1347པའི་གཞུག་ཏུའང་གནད་དོན་འདིར་དཔྱད་པ་བྱས་ཡོད་མོད།
ལྟ་རི་ཞིང་ལེན་འོས་པ་ཅི་ཡང་མི་སྣང་། སི་ཕེན་ནོ་ཟ་ཡིས་བཞག་པའི་མཚན་
ཉིད་ཁོ་ན་བབ་ཆགས་པས་དེ་ནི་ད་དུང་ལུང་འདྲེན་གྱི་རིན་ཐང་ལྡན་ཏེ།
ཁོང་གིས་“ཕོ་མོ་རྗེས་ཆགས་བྱ་བ་ནི་ཕྱི་ངོས་རྒྱུ་རྐྱེན་གྱི་འདུ་ཤེས་དང་འགྲོགས་
པ་ལས་བྱུང་བའི་ཚོར་བ་བདེ་བ་དང་ལྡན་པ་ཞིག་ཡིན”ཞེས་གསུངས། དེ་
ལས་གཞན་ང་ཚོས་འདིར་ལུང་འདྲེན་དུ་འོས་པའམ་དགག་ཏུ་རི་བའི་སྔོན་བྱོན་
པ་གཅིག་ཀྱང་མ་མཐོང་། དེའི་ཕྱིར་གནད་དོན་འདི་དུས་རྟག་པར་བདག་གི་
སེམས་སུ་ཡང་ཡང་འཁོར་ཞིང་། ཁོ་བོའི་མཚན་ཉིད་རིག་པའི་མ་ལག་གི་ལྷུ་
ཚིགས་ཤིག་ཏུ་གྱུར། འོན་ཀྱང་བདག་གི་ལྟ་བ་འདི་ཉིད་ལ་བརྩེ་དུང་ཤུགས་
ཆེན་པོའི་དབང་དུ་འཆོར་བཞིན་པའི་མི་དེ་དག་གམ་རང་གི་ཕུན་སུམ་ཚོགས་
པའི་བརྩེ་དུང་དེ་བླ་ན་མེད་པའི་རྣམ་པ་ཞིག་གིས་མཚོན་པར་འདོད་པ་དེ་དག་
གིས་མོས་མཐུན་བྱེད་མི་སྲིད་དེ། དེ་ཚོས་ནི་བདག་གི་ལྟ་བ་དེ་དངོས་པོའི་
ཕྱོགས་སུ་གཞོལ་ཆེས་པས། གཟུགས་ལས་མ་འདས་པའི་ཁོངས་སུ་གཏོགས་
པར་འདོད་ངེས། འོན་ཀྱང་དོན་དམ་དུ་ལྟ་བ་འདི་ནི་གཟུགས་འདས་ཤིག་
དང་། ཤིན་ཏུ་ལྟོས་མེད་ཅིག་ཡིན། རྣམ་པ་ཚོས་ཐུགས་འདང་ཙམ་གནང་
བ་ཙམ་གྱིས་ཀྱང་དཔོག་པར་ནུས་ཏེ། ད་ལྟ་རང་ཉིད་ཀྱི་སེམས་ཀྱི་བརྟན་པ་
གཡོ་བར་བྱེད་མཁན་ཏེ། མཛའ་གཞས་ལེན་ཡུལ་ལམ་སྙན་ངག་ཚིག་རྐང་
བཅུ་བཞི་མ་འབྲི་བའི་ཡུལ་དུ་གྱུར་པ་དེ་ཉིད་གལ་ཏེ་ད་ལྟའི་ལོ་ཚོད་ལས་ལོ་ངོ་
བཅོ་བརྒྱད་ཀྱིས་ཆེ་བར་ཡོད་ཚེ་དེ་ཉིད་ཁྱོད་ཀྱི་མིག་ཟུར་དུ་ཐོགས་པ་ཙམ་ཡང་
མི་སྲིད་སྙམ།
དེ་ཡང་ཅིའི་ཕྱིར་ཞེ་ན། ཕྱི་ཚུལ་དུ་མཚོན་སྟངས་དེ་ཅི་འདྲའི་མཆོག
གྱུར་དང་ཁྱད་དུ་མཚར་བ་ཞིག་ཡིན་པ་ལ་མ་ལྟོས་པར་དོན་དངོས་སུ་ཕོ་མོ་རྗེས་
སུ་ཆགས་པ་མ་ལུས་ཐམས་ཅད་ཀྱི་གཞི་རྩ་ནི་དབང་པོའི་ལྷན་སྐྱེས་ཀྱི་བྱེད་ལས་
ཙམ་དུ་འདུག་སྟེ། དེ་ནི་ཡོངས་གྲགས་སུ་ཁས་ལེན་པའི་ལས་སུ་བྱ་བ་ཁྱད་
པར་ཅན་དང་ལྡན་པའི་དབང་པོའི་ལྷན་སྐྱེས་ཀྱི་ནུས་པ་དེ་ཡིན། དབང་པོའི་
དགའ་བ་ནི་ཟློས་གར་དང་སྒྲུང་རྩོམ་ཁྲོད་དུ་དབྱིབས་དང་ཁ་དོག་སྣ་ཚོགས་སུ་
མཚོན་པར་བྱས་ཡོད་པ་ཙམ་དུ་མ་ཟད། མངོན་སུམ་གྱི་འཇིག་རྟེན་དུའང་དེ
འདྲ་ཁོ་ན་ཡིན་ཏེ། ཚེ་སྲོག་ལས་གཞན་པའི་འཕར་ལངས་བྱུང་བ་ཐམས་ཅད་
ཀྱི་ཁྲོད་སྟོབས་ཤུགས་ཆེ་ཤོས་དང་། གྲུང་ཤུགས་འབེལ་ཤོས་དེ་ཡིན། །དེ་
ཡིས་མི་ཚེའི་དུས་སྐབས་བཟང་ཤོས(ན་གཞོན་དུས་སྐབས)ཀྱི་བསམ་བློ་དང་
སེམས་ཤུགས་ཀྱི་ཕྱེད་ཀ་བཟུང་ཡོད་ལ། ཚེ་གང་བོར་འབད་བརྩོན་བྱས་པའི
མཐའ་མཇུག་གི་དམིགས་འབེན་ཡང་དེ་ཡིན། ཅིས་ཀྱང་དེ་ལྟར་ཡིན་ལ་དེ་
ལྟར་མ་བརྗེད་པར་ཡིད་ལ་ངེས་དགོས་ཏེ། དབང་པོའི་དགའ་བ་ཡིས་ཆེས་
གནད་འགག་ཆེ་བའི་བྱ་བར་གནོད་སྐྱོན་གཏོང་ཞིང་། ཆེས་ནན་ཏན་ཡིན་
པའི་བྱ་བ་དེ་གློ་བུར་དུ་མཚམས་འཇོག་པར་བྱེད་ལ། རེས་འགར་ཆེས་རླབས་
ཆེ་བའི་བསམ་བློ་བའང་གནས་སྐབས་ཤིག་རིང་མགོ་རྨོངས་པར་བྱེད། དེ་
མངོན་གསལ་ལུགས་མཐུན་ངང་ཆབ་སྲིད་པའི་གྲོས་ཚོགས་ཁང་དང་མཁས་
དབང་ཚོའི་དཔེ་ཁང(ཁྲིམས་སྒོའི་གཞུང་ཡིག་ཉར་དེབ་དང་མཚན་ཉིད་རིག་
པའི་མ་ཡིག་ཁྲོད་དུའང་སྐབས་སྐབས་སུ་མཛའ་འཕྲིན་ཡི་གེ་དང་སྐྲ་ལོ་སོགས་
བཅུག་ཡོད་པ་ང་ཚོས་མཐོང་ཐུབ)དུའང་སླེབས་འོང་། མཛའ་འབྲེལ་སྐོཪ་
གྱི་རྩོད་གླེང་དེས་མི་རྣམས་ལ་ཆེས་གདུག་རྩུབ་ཆེ་བའི་དོན་རྐྱེན་ཤོམས་སུ་འཇུག་
ཅིང་། ཆེས་གཉན་པོར་རྩི་བ་ཕ་བུའི་འབྲེལ་བ་དང་མཛའ་གཅུགས་ཀྱི་འབྲེལ་
བ་བར་དུ་གཅོད་ཅིང་། ཆེས་སྲ་བའི་སྒྲོག་ཐག་ཀྱང་དུམ་བུར་གཏོང་།
དགའ་བའི་བརྩེ་དུང་གི་དོན་དུ་སྐབས་འགར་ཚེ་སྲོག་གཏོང་བའམ། བདེ་
ཐང་དང་། གོ་གནས། རྒྱུ་ནོར་བཅས་གཏོང་བ་ལའང་ཐེ་ཚོམ་མི་བྱེད།
ད་དུང་གནས་ཡུལ་ཁ་ཤས་སུ་རྟག་པར་བདེན་པར་འཚོ་བའི་མི་ཡིས་ཀྱང་གློ་
བུར་དུ་རྫུན་ངག་ཕྲེང་བར་སྤེལ་དུ་འཇུག་ལ། བདེན་པ་ཟོལ་མེད་ཀྱི་མི་ཡང་
དྲིན་དུ་མི་གཟོ་ཞིང་བདེན་པའི་དོན་ལ་རྒྱབ་ཀྱིས་ཕྱོགས་སུ་འཇུག སྤྱི་ཁྱོན་
ནས་བཤད་ན་གདུག་སེམས་འཆད་བའི་demon(ལྷ་འདྲེ)དང་ངང་ཚུལ་འདྲ་
བར་འབད་པ་དུ་མས་ཐམས་ཅད་རྙོག་ཟིང་ཅན་དུ་གཏོང་ཞིང་མགོ་རྟིང་སློག་
པར་བྱེད། འདི་ལ་ང་ཚོས“འུར་ཟིང་དང་རྙོག་རྫོབ་འདི་དག་གི་འབྱུང་་་
ཁུངས་གང་ལ་ཐུག་ཡོད”ཅེས་དྲི་བ་མི་འདོན་ཐབས་མེད་བྱུང་ཞིང་། དྲིས
ལན་ཡང་ཤིན་ཏུ་སླ་སྟེ། དེའི་ངོ་བོ་ངོ་མ་ནི“སྐྱེས་པ་ཚོས་རང་གི་ཟླ་གྲོགས་
འཚོལ་བ”ལ་ཐུག་ཡོད་ཅེས་པ་ཙམ་ལས་མི་འདའ། འོན་ཀྱང་དོན་དག་ཆུང་
ངུ་འདི་ཙམ་གྱིས་ང་ཚོའི་བྱ་བ་གལ་ཆེན་ཁྲོད་དང་གོ་རིམ་ལྡན་པའི་འཚོ་བའི་
ཁྲོད་འཇགས་པ་མེད་པའི་འཕུང་དཀྲུག་དང་རྩོད་གླེང་བཟོ་བའི་ནུས་པ་ཅི་ལ་
ཡོད་ཅེ་ན། ནན་ཏན་ཡིན་པའི་ཞིབ་འཇུག་པ་ཚོས་ང་ཚོར་དྲིས་ལན་ཞིག་རིམ་
གྱིས་རྙེད་འོང་བའི་ཡིད་ཆེས་བདག་ལ་ཡོད། དེ་ཡང་གནད་དོན་ནི་དོན་བྱ་དེ་
དོན་དངོས་སུ་སྔོན་དུ་ཚོད་འཇོག་བྱས་པ་ལྟར་གྱི་དོན་བྱ་ཆུང་ངུ་ཙམ་ཞིག་མིན་
པར་གནད་འགག་རང་བཞིན་གྱི་དོན་བྱ་ཤིན་ཏུ་ཆེན་པོ་ཞིག་ཏུ་བགྲངས་ན་ད་
གཟོད་སྐབས་དེ་གའི་བྱེད་པོ་ཡིས་བྱ་བ་དེ་ལ་འཛིན་པའི་མོས་བརྩོན་དང་ནན་
ཏན་གྱི་རྣམ་འགྱུར་དེ་ཡོངས་སུ་འོས་ཤིང་འཚམ་པ་ཞིག་ཏུ་མངོན་འོང་། ཕོ་
མོ་རྗེས་ཆགས་ཀྱི་དོན་བྱ་མ་ལུས་པའི་མཐའ་མཇུག་གི་དམིགས་ཡུལ་ནི་སྤྲོ་གར་
གྱིས་མགོ་སློང་བ་དང་སྐྱོ་གར་གྱིས་མཇུག་སྡུད་པ་གང་ཡང་རུང་སྟེ་དོན་དངོས་
སུ་མི་ཚེའི་དམིགས་ཡུལ་གཞན་དག་ཡོད་ཚད་ལས་གལ་འགངས་ཆེ་བར་ཡོད།
དེའི་ཕྱིར་དམིགས་ཡུལ་འདི་ཉིད་སྙོག་པའི་རྣམ་འགྱུར་དེ་ཤིན་ཏུ་ནན་ཏན་དང་
ཧུར་བརྩོན་ཆེ་བ་ཞིག་ཡིན། འདི་ལས་གཏན་ལ་ཕབ་པ་ནི“མི་རབས་གཞུག་
མ” ཞེས་པ་གྲུབ་བྱེད་ཀྱི་དོན་བྱ་ཆེན་པོ་ཞིག་ཡིན་ཏེ། ང་ཚོ་མི་ཚེ་ཡི་གར་
སྟེགས་ལས་བབས་ཚེ་གར་སྟེགས་དེ་ལ་གསར་དུ་འབུད་པའི་ཟློས་གར་མཁན་ནི་
བལྟས་ན་ཆུང་ངུ་དང་ཕྲན་ཚེགས་ཡིན་པའི་ཕོ་མོ་རྗེས་ཆགས་ཀྱི་བྱ་བ་འདི་ལ་
རག་ལས་ཤིང་། དེའི་འཚོ་གནས་དང་གཤིས་ཀའང་འདི་ཉིད་ལ་རག་ལས་
ཡོད། མི་རབས་གཞུག་མའི་འཚོ་གནས་ལ་མཚོན་ན་ང་ཚོའི་འདོད་ཆགས་ནི་
སྔོན་འགྲོའི་ཆ་རྐྱེན་ཞིག་ཡིན་ལ། དེ་ཚོའི་གཤིས་ཀའང་འདོད་ཆགས་ཚིམ་
པར་བྱེད་པའི་སྐབས་ཀྱི་ཡུལ་གྱི་ཁྱད་པར་ལ་བརྟེན་ནས་ཡོངས་སུ་གཏན་ལ་ཕབ་
པ་ཞིག་ཡིན་ཅིང་། དེར་མ་ཟད་ཆ་ཤས་གང་ཡང་བསྒྱུར་དུ་མེད་ཅིང་ལེན་
དུའང་མི་རུང་། འདི་ནི་གནད་དོན་དེ་ཐག་གཅོད་པའི་གནད་འགག་ཅིག་
ཡིན། ཆུང་མཐར་མོས་པ་ཙམ་སྐྱེས་པའམ་ཆེས་མཐར་བརྩེ་དུང་ཤུགས་དྲག་
ཆེ་བ་གང་རུང་ལ་མ་ལྟོས་པར་རྣམ་པ་སྣ་ཚོགས་པའི་ཕོ་མོ་རྗེས་སུ་ཆགས་པའི་
རིགས་ལ་གལ་ཏེ་ཁྱོད་ཀྱིས་རྟོག་དཔྱོད་བྱེད་ཐུབ་ན། དེ་ཡི་དམིགས་ཡུལ་ལ་གོ་
བ་སྔར་ལས་ལེགས་པོ་ཞིག་ལེན་ཐུབ་པར་མ་ཟད། རྗེས་སུ་ཆགས་པའི་ཚད་དེ་
གཏིང་ཟབ་མིན་དང་སྒེར་གཤིས་ཅན་གདམ་གསེས་ཀྱི་ཚད་གཉིས་སྡུར་འོས་སུ་
གྱུར་པའང་རྟོགས་ཐུབ
དེའི་ཕྱིར་མིག་སྔར་རྗེས་ཆགས་ལ་རོལ་བཞིན་པ་དག་ཀྱང་ནང་དུ་འདུས་
པའི་མི་ཐམས་ཅད་ཀྱིས་མིའི་རིགས་ཀྱི་མ་འོངས་པའི་དུས་རབས་ཀྱི་འགྲུབ་་
སྟངས་སྐོར་ལ་བསམ་གཞིག་ནན་ཏན་བྱེད་ཅིང༌། འགྲུབ་སྟངས་དེ་ལས་་་་
འཕྲོས་ཏེ་ཕྱིས་འབྱུང་མི་རབས་གྲངས་མེད་རིང་གི་བུ་རབས་ཚ་རྒྱུད་ཀྱི་འགྲུབ་
ཚུལ་ལ་བསམ་གཞིག་བྱེད། དོན་བྱ་གཞན་དག་དང་འདྲ་བར་དོན་བྱ་འདི་
ཉིད་ཀྱི་ཁྲོད་མི་རང་སྒེར་གྱི་ལས་སྐལ་བཟང་དང་མི་བཟང་གང་ཡང་སྨྲ་རུ་མེད་
དེ། གནད་དོན་ནི་མ་འོངས་པར་མིའི་རིགས་སྤྱིའི་འཚོ་གནས་དང་དེ་ཚོའི་
ཁྱད་གཤིས་ཙམ་དུ་ཐུག་ཡོད། དེའི་དབང་གིས་འདིར་མི་སྒེར་ངོས་ཀྱི་འདོད་
བློ་ལས་འཕགས་པའི“རིགས་རྒྱུད་ཀྱི་འདོད་བློ”ཞིག་མཚོན་པར་བྱས་ཡོད།
དོན་བྱ་གལ་བོ་ཆེ་འདི་ལས་གཞན་དུ་རྗེས་ཆགས་རང་ངོས་ནའང་དགའ་སྤྲོ་དང་
སྡུག་བསྔལ་ལྟོས་པ་ལས་འདས་པ་ཞིག་གམ་ཡིད་ཀྱི་བརྟན་པ་འཕྲོག་པར་བྱེད་
ཅིང་བླ་ན་འཕགས་པའི་ཆ་ཞིག་ཡོད། རྩོམ་རིག་མཁན་པོ་ཚོས་འདི་ཉིད་་
བརྗོད་བྱར་བྱས་ཏེ། ལོ་ངོ་སྟོང་ཕྲག་དུ་མར་ངལ་བ་དང་སྒྱིད་ལུག་སྤངས་ཏེ་
མཚོན་དཔེ་དེ་དག་ཞིབ་འབྲི་མཛད། མོས་པ་སྐྱེད་པའི་ཆ་ནས་བཤད་ན།
བརྗོད་བྱ་གང་ཅི་རུང་བ་ཡོད་ཚད་ལ་འདི་ཉིད་ལས་བརྒལ་པ་ཞིག་མ་བྱུང་།
དེར་མ་ཟད་རྗེས་སུ་ཆགས་པ་ནི་རིགས་རྒྱུད་ཡོངས་ཀྱི་ལས་སྐལ་ལེགས་ཉེས་ལ་
འབྲེལ་བ་ཡོད་པས་ན། མི་སྒེར་གྱི་བདེ་སྐྱིད་ཙམ་དང་འབྲེལ་བའི་དོན་བྱ་དང་
བསྡུར་ན་འགྲེང་གཟུགས་དེ་སྙོམས་ངོས་དང་བསྡུར་པ་དང་འདྲ། དེའི་་་་
དབང་གིས་རྗེས་ཆགས་གཏམ་རྒྱུད་དང་མི་ལྡན་པའི་ཟློས་གར་རོལ་དབྱངས་དེ་
ཡིས་མོས་པ་སློང་དཀའ་ལ། ཕྱོགས་གཞན་ཞིག་ནས་བཤད་ན་ཕོ་མོ་རྗེས་་
ཆགས་ལ་གོང་སྨྲས་ཁྱད་ཆོས་ལྡན་པས་ཉིན་བཞིན་དེ་ཉིད་བརྗོད་བྱར་བྱས་ཀྱང་
རྫོགས་པར་མི་འགྱུར།
འདུ་ཤེས་ཁྲོད་ཀྱི་འདོད་ཆགས་མཚོན་སྟངས་ཕལ་བ་ལ་མཚོན་ན་གལ་ཏེ་
མཚན་མའི་ཁྱད་པར་རང་ལས་ཐ་དད་པ་ཞིག་ལ་ཆེད་དུ་དམིགས་པ་མ་ཡིན་
ཕྱིན་རང་ངོས་ལ་འདང་རྒྱག་པ་ཙམ་དུ་ཟད་དེ། སྣང་ཚུལ་ལས་ལྡོག་སྟེ་དཔྱད་
ན“འཚོ་ཐབས་ཀྱི་འདོད་སྲེད”(འདོད་ཆགས་ཀྱི་ལྷན་སྐྱེས་ནུས་པ)ཙམ་ལས་
མ་འདས། འོན་ཀྱང་གལ་ཏེ་འདོད་ཆགས་ཀྱི་འདུ་ཤེས་དེ་ཆེད་དུ་ངེས་པའི་མི་
ཆེ་གེ་མོ་ཞིག་ལ་ཕྱོགས་ཚེ། “རིགས་རྒྱུད་སྤེལ་བའི་འཚོ་གནས་ཀྱི་འདོད་བློ”
ཞིག་ཏུ་འགྱུར་བར་བྱེད། དིའི་སྐབས་ཀྱི་འདོད་ཆགས་ནི་རང་ངོས་ཀྱི་་་
འདོད་མོས་ལྟར་གྱི་རེ་བ་ཞིག་ཡིན་ལ། དེ་ལ་ཐབས་མཁས་པོའི་སྒོ་ནས་ཡུལ་
དང་མཐུན་པའི་བསྔགས་བརྗོད་ཀྱི་གདོང་འབག་ཞིག་ཀྱང་བསྐོན་ཡོད་དེ།
དེ་ལ་བརྟེན་ནས་འདུ་ཤེས་རྨོངས་པར་བྱེད། དེ་ཡང་འདི་ནི“རང་བྱུང”
གིས་རང་གི་དམིགས་ཡུལ་འགྲུབ་ཆེད་བཀོལ་སྤྱོད་བྱས་པའི་ཐབས་ཇུས་ཤིག་
ཡིན། བསྔགས་བརྗོད་འདི་རིགས་ལ་ཕར་བལྟས་ཚེ་ཕྱི་རོལ་ཡུལ་དང་མཐུན་
ཅིང་བླ་ན་འཕགས་པའི་རྣམ་པ་ཞིག་ཏུ་མངོན་པར་བྱས་པ་ལ་མ་ལྟོས་པར་ཕོ་མོ་
རྗེས་ཆགས་ཤུགས་དྲག་པོ་མ་ལུས་པས་རེ་ལྟོས་ཉག་གཅིག་ནི་རིགས་རྒྱུད་དང་
གཅིག་འདྲ་ཡིན་པའི་ཁྱད་གཤིས་བརྟན་ཆགས་ཅན་གྱི་སྒེར་ངོས་ཕུང་པོ་ཞིག
འདུ་བར་བྱེད་པ་ཙམ་ལས་མ་འདས། འདི་ཡང་ཕོ་མོ་རྗེས་ཆགས་ཀྱི་དམིགས་
ཡུལ་གཙོ་བོ་ནི་ཕན་ཚུན་དགའ་བ་འཆང་བ་ཙམ་མ་ཡིན་པར་ཕན་ཚུན་དབང་
བར་བྱེད་པ་སྟེ་ལུས་ཀྱི་གཉིས་དགའི་སྤྲོ་བ་ལོངས་སུ་སྤྱོད་པ་དེ་ཡིན་པ་ལས་
བདེན་དཔང་བྱེད་ཆོག དེའི་ཕྱིར། གཙང་ཞིང་དྲི་མས་མ་གོས་པའི་དགའ་
བ་ཞེས་པ་དེ་དངོས་གནས་ཡོད་པའི་དབང་དུ་བཏང་ནའང་གལ་ཏེ་འདོད་
ཆགས་ཀྱི་ལོངས་སྤྱོད་དང་བྲལ་ན་སྔ་མ་དེ་ལའང་གསབ་སྣོན་དང་རྒྱུན་གསོ་
གཏོང་བའི་ཐབས་དང་བྲལ། ས་ཚད་འདི་འདྲར་གྱར་པའི་མི་དག་ཕལ་ཆེར་
ཞིག་རང་སྲོག་གཅོད་ལ་ཉེ་བར་ཕྱོགས་པའང་སྨྲ་མ་དགོས། དེའི་ལྡོག་ཕྱོགས་
སུ་གྱུར་པ་གཞན་ལ་སྤྲོ་དགའ་ཤུགས་ཆེན་འཆང་བ་ལ་དེའི་དགའ་བའི་བརྩེ་དུང་
མ་ཐོབ་ནའང་ལུས་ཀྱི་ཕུང་པོ་ལོངས་སུ་སྤྱོད་ལ་དབང་བས་སེམས་སུ་སྤྲོ་བ་་
བརྟས་པར་བྱེད། འདི་ནི་བཙན་ཤེད་སྒོས་གཉེན་སྒྲིག་བྱས་པ་ཡོད་ཚད་ལས་
བདེན་དཔང་བྱེད་ཐུབ་ཅིང་། དངུལ་དང་རྒྱུ་ནོར་གྱིས་ཉོས་པའི་དགའ་བའི་
བརྩེ་དུང་ངམ་ཐ་ན་བཙན་གཡེམ་སོགས་ལས་ཀྱང་ར་སྤྲོད་བྱེད་ཐུབ། རྗེས་སུ་
ཆགས་པ་པོ་གང་དེའི་འདུ་ཤེས་སུ“ཆེད་དུ་དམིགས་པའི་ཕོའམ་མོ”ཞེས་པ་
ཞིག་ད་དུང་ཆགས་མེད་པའི་དབང་དུ་བཏང་ནའང་དོན་དངོས་སུ་དེ་ནི་རྗེས་
ཆགས་མ་ལུས་པའི་དམིགས་ཡུལ་ངོ་མ་ཡིན་ཅིང་། དམིགས་ཡུལ་དེར་སླེབས་
པའི་ཐབས་ལམ་ནི་རམ་འདེགས་ཙམ་གྱི་ཚུལ་འཛིན་བྱེད་ཅིག་ཏུ་ཟད་དོ། །
འདི་ལྟར་སྨྲས་ཚེ་ཚོར་བ་སྐྱེན་ཞིང་རང་རྩིས་ཆེ་བའི་མི་དག་དང་། ཁྱད་པར་
དུ་ད་ལྟར་རྗེས་ཆགས་ལ་རོལ་བཞིན་པའི་མི་ཚོས་བདག་གི་ལྟ་བ་དེ་རྩིང་ཆེས
ཤིང་དམར་རྗེན་དུ་ཐོན་དྲགས་ཞེས་འཕྱ་སྨོད་བྱེད་ཀྱང་སྲིད་མོད། ཇི་ལྟར་
འཕྱ་སྨོད་བྱས་ཀྱང་འདི་ནི་བདེན་པ་འབའ་ཞིག་ཡིན་ཅིང༌། ནོར་འཁྲུལ་ཅུང་
ཟད་ཙམ་ཡང་མེད་པར་བདག་ལ་ཡིད་ཆེས་ཡོད། ཞིབ་ཅིང་མ་ནོར་པའི་ངང་
མི་རབས་གཞུག་མའི་སྒེར་ཕུང་གཏན་ལ་འབེབ་པའི་བྱ་བ་འདི་ནི་ཁོ་ཚོས་སྒྲོ་
འདོགས་བྱས་པའི་ལྟོས་པ་ལས་འདས་པའི་དགའ་བའི་བརྩེ་དུང་ཞེས་པ་དང་
བསྡུར་ན་བླ་ན་འཕགས་ཤིང་། རིན་ཐང་དང་ལྡན་པ་ཞིག་མིན་ནམ། །དེ་
ལྟར་བསམས་ཤིང་སོམས་དང་། འཇིག་རྟེན་འདིར་མིང་དུ“དམིགས་ཡུལ”
དུ་བསྙད་པ་དག་གི་ཁྲོད་འདི་ལས་ད་དུང་གལ་ཆེ་བ་ཞིག་འདུག་གམ། ཐོག་
མའི་ཕོ་མོ་རྗེས་ཆགས་སྐབས་ཀྱི་རྣམ་འགྱུར་གཟབ་ནན་ཅན་དེ་དང་། མཛའ་
བ་ཤུགས་དྲག་པའི་དུས་ཀྱི་འབྲལ་མི་ཕོད་ཅིང་སྨྲ་བརྗོད་ལས་འདས་པའི་ཚོར་བ།
ཁོར་ཡུག་གི་བྱུང་བ་དང་དངོས་པོ་ཐམས་ཅད་རོ་ཉམས་ཁྱད་པར་ཅན་དང་ལྡན་
པར་གྱུར་པ་སོགས་ཚང་མ་གོང་སྨྲས་དམིགས་ཡུལ་གནས་པའི་ཆ་རྐྱེན་འོག་ད་
གཟོད་འབྱུང་གི་གཞན་དུ་མི་འོང་བས་ན། སྣང་ཚུལ་དེ་དག་དང་དམིགས་
ཡུལ་གལ་ཆེན་གཉིས་ནི་ཕན་ཚུན་བསྟུན་པ་ཞིག་ཏུ་འཁུམས། དེ་ཡང་དེ་ཉིད་
དམིགས་ཡུལ་ངོ་མར་བཟུང་བའི་གནས་བབ་འོག དགའ་གྲོགས་ཀྱི་ཆེད་དུ་
སྤྱད་པའི་དཀའ་ལས་དང་འབད་བརྩོན་དེ་རྗེས་ཆགས་ཀྱི་བྱ་བ་དང་རང་བཞིན་
གྱིས་མཐུན་ཏེ། འགུལ་སྐྱོད་དང་དཀའ་ལས་དེ་དག་མི་རབས་གཉིས་པ་དང་
འབྲེལ་བ་ཡོད་པའི་ཕྱིར་རོ། །ཡང་ན་དེ་ཡང་མིན་ཏེ། བསྟུད་མར་འབྱུང་
བའི་མི་རབས་གཉིས་པ་དག་ནི་འདོད་ཆགས་ཚིམ་པར་བྱེད་པའི་ཆེད་དུ་གྲ་སྒྲིག་
གིས་ལོངས་པའི་གདམ་གསེས་ཀྱི་སྤྱོད་ལམ(མི་རྣམས་ཀྱིས་ཕོ་མོ་རྗེས་སུ་ཆགས་
པར་འབོད)ཁྲོད་ནས་མགོ་བརྩམས་ཟིན། ཕན་ཚུན་རྗེས་སུ་ཆགས་པའི་མི་
ཡི་བར་གྱི་དགའ་བའི་བརྩེ་དུང་ཇེ་དམ་དུ་གྱུར་པ་ནི་སྒེར་ཕུང་གསར་པ་ཞིག་
སྐྱེད་པར་འདོད་པའི“འཚོ་གནས་ཀྱི་འདོད་བློ”ལས་མ་འདས། དེ་ཙམ་དུ་
མ་ཟད། མཛའ་ཟླ་དག་གི་དགའ་ཞེན་གྱིས་ཁེངས་པའི་ཟུར་མིག་ཕན་ཚུན་
བསྣོལ་བའི་སྐད་ཅིག་དེར་ཚེ་སྲོག་གསར་པའི་མེ་ལྕེ་སྦར་ཟིན་ཏེ། དེ་ཡིས་ཁོ་
ཚོར་ཚེ་སྲོག་གསར་པ་འདི་ནི་ཤིན་ཏུ་སྙོམས་པར་འཇུག་ཅིང་སྒེར་ཕུང་ལེགས་པོ་
ཞིག་ཏུ་གྲུབ་པ་ལེགས་པར་བསྙད་པར་བྱེད་པ་དང་འདྲ། དེའི་དབང་གིས་ཁོ་
ཚོར་ཕན་ཚུན་གཅིག་ཏུ་འདྲེས་ཏེ་མཉམ་པས་འཚོ་ཞིང་གནས་པའི་རེ་བ་དང་
དགོས་མཁོ་ཤུགས་དྲག་པོ་ཞིག་ཡོད་ལ། རེ་བ་དྲག་པོ་དེ་ཁོ་ཚོས་བསྐྱེད་པའི་
བུ་དང་བུ་མོའི་ལུས་སྟེང་ནས་ཚིམ་པར་བྱེད་དེ། ཕོ་མོ་གཉི་གའི་རྒྱུད་སོན་གྱི་
གཤིས་ཀ་དེ་བུ་དང་བུ་མོའི་ལུས་སྟེང་དུ་དབྱེར་མེད་གཅིག་ཏུ་འདྲེས་ནས་མུ་
མཐུད་ནས་འཚོ་བར་འགྱུར། དེ་ལས་ལྡོག་སྟེ། ཕོ་མོའི་བར་བརྩེ་བ་སློང་
དཀའ་བའམ་ཕན་ཚུན་ཡིད་མི་དགའ་ཞིང་སྡང་བར་བྱས་ཚེ་དེ་ལས་བསྐྱེད་པའི་
བུ་རྒྱུད་ཀྱང་བདེ་ཐང་ཞིག་མིན་པ་ཐག་གིས་ཆོད།
དེའི་འཕྲོར་ཕོ་མོ་གཉིས་ཀྱི་བར་དུ་ཕན་ཚུན་ཡིད་འདྲེན་གྱི་ནུས་པ་ཤུགས་
དྲག་པོ་ཞིག་ཡོད་པ་དེ་རིགས་རྒྱུད་ཁྲོད་ཀྱི་མཚོན་ཚུལ་ནི“འཚོ་གནས་ཀྱི་འདོད་
བློ”ལས་གཞན་མིན་ལ། འདིའི་སྐབས་ཀྱི་འདོད་བློ་ཡིས་ཁོ་ཚོས་བསྐྱེད་པའི་
སྒེར་ཕུང་དེ་འདོད་བློ་རང་གི་དམིགས་ཡུལ་དང་ཤིན་ཏུ་མཐུན་ཅིང་། རང་
ཉིད་ཀྱི་ངོ་བོ་ཕྱི་རོལ་ཡུལ་གྱི་རྣམ་པར་བྱས་པ་ཞིག་ཡིན་པ་སྔོན་རྟོགས་བྱུང་།
སྒེར་ཕུང་གསར་པ་འདིའི་འདོད་བློ(གཤིས་ཁམས) ནི་ཕ་ལས་བརྒྱུད་ཅིང་།
ཤེས་རབ་མ་ལས་བརྒྱུད་ལ། དུས་མཚུངས་སུ་གཉི་ག་གཅིག་འདུས་ཀྱི་ལུས་ཀྱི་
ཕུང་པོ་ཞིག་ཡིན། རགས་ཕྱོགས་ནས་བཤད་ན་རྣམ་པ་དང་བཞིན་རས་་་
ཕྱོགས་ནས་ཕ་དང་ཉེ་ལ། གཟུགས་བོངས་ཆེ་ཆུང་མང་ཤོས་ཤིག་མ་དང་ཉེ།
འདི་ནི་ཚོད་ལྟའི་སྲོག་ཆགས་རིགས་འགྱུར་སྐབས་ཀྱི་རྩ་དོན་གཞིར་བཟུང་བ་
ཡིན་ལ། ཆོས་ཉིད་འདིའི་རིགས་གཞུང་རྨང་གཞི་གཙོ་བོ་ནི་མངལ་གྱི་ཕྲུ་གུའི་
ཆེ་ཆུང་ནི་མངལ་གྱི་རྒྱ་ཁྱོན་གྱི་ཆེ་ཆུང་དང་བསྟུན་ནས་བྱུང་བའི་ལུགས་དེ་ཡིན།
མི་སྒེར་ལ་ཁྱད་དུ་ཡོད་པའི་རང་གཤིས་འགྲུབ་ཚུལ་ནི་ང་ཚོས་ད་དུང་གསལ་
བཤད་བྱེད་མི་ནུས། རྗེས་ཆགས་དྲག་པོར་རོལ་པའི་ཁྱད་པར་ཅན་གྱི་སྤྲོ་་
སེམས་ཁོལ་བའི་བརྩེ་དུང་དང་བསྒྱུར་དུ་མེད་པའི་སེམས་པ་དེའང་འགྲེལ་་་
བཤད་གསལ་བོ་བྱེད་དཀའ་སྟེ། བདག་གི་གཞིགས་ངོར་དེ་གཉིས་ངོ་བོའི་ཆ་
ནས་གཅིག་མཐུན་ཡིན་འོས་པ་འདྲ། དེ་ཡང་སྔ་མ་ནི་ཕྱི་མའི་ཁྲོད་དུ་གནས་
པའི་ངོ་བོ་ཁྱད་པར་ཅན་ལས་མགོ་བརྩམས་པ་ཡིན་སྙམ། སྔོན་དུ་བཤད་ཟིན་
ཏེ། ཕོ་མོ་ཕན་ཚུན་ཡིད་ཕྱོགས་ཀྱི་ཟུར་མིག་ཕྲད་པའི་སྐད་ཅིག་མ་དེ་ལ་ཕུང་
པོ་བྱེ་བྲག་པ་གསར་པའི་མྱུ་གུ་འབུས་ཟིན། འོན་ཀྱང་མྱུ་གུ་འདི་ཡང་རྩི་ཤིང་
ཕལ་བའི་མྱུ་གུ་དང་འདྲ་བར་མང་ཤོས་ཤིག་བརྫི་བཅག་གནོན་གཅོག་སོགས་
ཡོད་པའི་རྐྱེན་གྱིས་ཡོངས་སུ་འགྲུབ་པར་མི་འགྱུར། སྐབས་དེ་ཡི་ཕུང་པོ་བྱེ
བྲག་པ་གསར་པ་ནི་རྟོག་པ་གསར་པ(པོ་ལ་ཐུ་ཡི་ལུགས་ལྟར་གྱི)ཞེས་པ་དེ་
ཡིན། རྟོག་པ་མཐའ་དག་གི་རྒྱུ་འབྲས་ཆོས་ཉིད་ལྟར་ན་བགོས་ཐོབ་ཀྱི་དངོས་
པོ་ལ་ངོམས་མེད་དུ་ཧབ་ཐོབ་བྱེད་ཅིང་། དེ་ལས་ཤིན་ཏུ་རྔམ་པའི་སྣང་ཚུལ་
ཞིག་ཕྱི་རོལ་ཏུ་མངོན་པར་བྱེད། སྣང་ཚུལ་གྱི་ཕྱོགས་ནས་གོང་སྨྲས་མིའི་་
རིགས་ཀྱི་ཕུང་པོ་བྱེ་བྲག་པའི་ཁྱད་པར་ཅན་གྱི་རྟོག་པ་དེའང་འདོད་སྲེད་དང
ཟུག་རྔུ་ཆེས་ཆེ་བ་ལ་བརྟེན་ནས་འབད་འབུངས་སྒོས་མངོན་དུ་སྐྱུར་བ་ཞིག་ཡིན།
འདོད་སྲེད་དང་རྔམ་སེམས་དེ་ནི་མ་འོངས་པར“ཕ་མར”འགྱུར་རྒྱུའི་མཛའ་
ཟླའི་བར་གྱི་བརྩེ་དུང་ཤུགས་དྲག་པོ་དེ་ཡིན། བརྩེ་དུང་ཤུགས་དྲག་པོ་དེ་ལ་
ཚད་མི་འདྲ་བ་བགྲང་ལས་འདས་པ་ཞིག་དབྱེ་ཆོག་པ་ལས་ང་ཚོས་འདིར་དེའི་
ཡར་སྣེ་དང་མར་སྣེ་གཉིས་ལ“དགའ་བའི་བརྩེ་དུང་དཀྱུས་མ”དང“ལྷ་ཡུལ་
གྱི་དགའ་བའི་བརྩེ་དུང”དུ་མིང་གིས་བསྙད་ཆོག དེ་ཡང་དེའི་ངོ་བོའི་ཆ་
ནས་བཤད་ན་དུས་རིམ་དང་ཚད་གང་འདྲ་ལ་མ་ལྟོས་པར་ཚང་མ་འདྲ་མཚུངས་
ཤིག་ཡིན་མོད། གལ་ཏེ“ཚད”རྐྱང་བའི་ཆ་ནས་དཔྱད་ན། ཤུགས་དྲག་
པའི་བརྩེ་དུང་དེ་ཇི་ལྟར “མི་སྒེར་གྱི་རང་བཞིན་ཅན” དུ་འགྱུར་བ་སྟེ།
དགའ་བའི་ཡུལ་གྱི་ཆ་རྐྱེན་དང་གཤིས་ཀ་ཐམས་ཅད་ཀྱིས་དགའ་མཁན་གང་
ཡིན་པ་དེའི་སྨོན་འདུན་དང་རེ་བ་ཅི་ཙམ་སྐོང་ཐུབ་པ་དེ་ཙམ་གྱིས་སྟོབས་་
ཤུགས་དེ་ཉིད་ཆེ་རུ་འགྲོ་བ་ཞིག་ཡིན། འོན་ཀྱང་གནས་ཡུལ་འདི་འདྲའི་་
དབང་དུ་བཏང་ན་ཅི་ཞིག་གནད་དོན་ཆེ་ཤོས་ཡིན་ཞེ་ན། ང་ཚོས་ད་དུང་མུ་
མཐུད་ནས་ཞིབ་འཇུག་ཟབ་མོ་བྱས་ན་གསལ་བོར་རྟོགས་ངེས་ཡིན་ཏེ། ཕོ་
མོའི་དབྱེ་བ་རང་ལས་ཐ་དད་པ་དག་འགུགས་པར་བྱེད་པའི་ཆ་རྐྱེན་གཙོ་བོ་ནི་
བདེ་ཐང་དང་། སྟོབས། མཛེས་པ་བཅས་ཡིན་ཏེ། དེ་ཡང་ཕོ་མོ་རྗེས་
ཆགས་ཀྱི་མ་རྩ་ནི་ལང་ཚོ་ཡིན་པ་དེ་རེད། རྒྱུ་མཚན་ཡང་འདོད་བློ་ཡིས་་
འབད་བརྩོན་སྒོས་རང་གཤིས་ཐམས་ཅད་ཀྱི་རྨང་རྡོར་གྱུར་པའི་མིའི་རིགས་ཀྱི་
ཁྱད་གཤིས་དེ་མངོན་པར་མཚོན་འདོད་པས་ཡིན་ཏེ། རྗེས་ཆགས་རྨོངས་པ་
རྣམ་གསུམ་ཞེས་པའང་ཁྱབ་ཁོངས་འདི་དག་ལས་མ་འདས། དེ་ལས་གཞན་
ད་དུང་ཁྱད་པར་ཅན་གྱི་རེ་བ་འགའ་ཞིག་ཟུར་སྣོན་བྱེད་དགོས་ལ། དེ་ལྟར་
དགོས་པའི་རྒྱུ་རྐྱེན་ཡང་ད་དུང་རིམ་གྱིས་ཞིབ་ཏུ་གསལ་བཤད་བྱེད་ངེས་ཡིན།
མདོར་ན་རེ་བ་འདི་དག་ཡོད་པའི་དུས་མཉམ་དུ་ཕྱོགས་གཉི་གའི་འདོད་སེམས་
ཡོངས་སུ་ཚིམས་པ་ན། བརྩེ་དུང་ཤུགས་དྲག་པོ་དེ་ཚད་མཐོ་ཤོས་སུ་སྙོག་
ཅིང༌། ཕུང་པོ་བྱེ་བྲག་པ་གཉིས་ཀའི་ཕྱོགས་ནས་ཕན་ཚུན་ཤིན་ཏུ་འཚམ་པར་
འདོད་པའི་ཚེ་བརྩེ་དུང་དེ་ཚད་མཐོ་ཤོས་སུ་འཕགས་པར་བྱེད། དེ་ལས་ཕ་ཡི་
འདོད་བློ(གཤིས་ཁམས)དང་མ་ཡི་ཤེས་རབ་གཉིས་གཅིག་ཏུ་འདུས་པས་ཕུང་
པོ་བྱེ་བྲག་པ་གསར་པ་དེ་ལེགས་པར་འགྲུབ་པར་འགྱུར། ཕུང་པོ་བྱེ་བྲག་པ་
གསར་པ་དེས་རིགས་རྒྱུད་གཅིག་འདྲ་ཡིས་མངོན་པར་མཚོན་པའི་སྤྱིར་བཏང
གི“འཚོ་གནས་འདོད་བློ”ལ་ཡིད་ཕྱོགས་པར་བྱེད་ལ། ཡིད་ཀྱིས་ཕྱོགས་པ་
དེའང་འདོད་བློ་ཡི་ཀློང་ཡངས་པའི་ཆ་དང་མཐུན་པར་བརྟེན། སེམས་ཀྱི་རྒྱ་
ཁྱོན་ལས་བརྒལ་ཅིང་། དེའི་དམིགས་འདུན་ཡང་སོ་སོ་བའི་ཤེས་རབ་ཀྱི་རྒྱ་
ཁྱོན་ལས་བརྒལ་པར་གྱུར་པ་ཁོ་ནས་བརྩེ་དུང་རླབས་ཆེ་ཞིང་ཤུགས་དྲག་པའི་བླ་
སྲོག་དངོས་སུ་གྲུབ། དེར་བསྟུད་ནས་འདང་རྒྱག་བྱའི་ཆ་རྐྱེན་མང་པོའི་ཁྲོད་
ཕུང་པོ་བྱེ་བྲག་པ་དེ་གཉིས་ཅི་ཙམ་ཕན་ཚུན་འཕྲོད་ཅིང་འཚམ་པ་དེ་ཙམ་གྱིས་
ཕན་ཚུན་བར་གྱི་བརྩེ་ཤུགས་ཇེ་དྲག་ཏུ་འགྱུར། འཇིག་རྟེན་འདིར་ཆ་རྐྱེན་
ཡོངས་སུ་འདྲ་བ་ཞིག་མ་གཞི་ནས་མེད་དེ། ཕོ་མོ་དུང་ཕྱུར་མང་པོའི་ཁྲོད་
འདེམས་སྒྲུག་གི་མདེའུ་སྣེ་ཡོ་བ་ཙམ་གྱིས་དེ་ལས་སྐྱེས་པའི་བུ་རྒྱུད་ལ་ཤུགས་
རྐྱེན་ཐེབས་ནས་ཤུགས་རྐྱེན་ཆེན་པོ་བཟོ་བའི་ཕྱིར་ན་ཁོ་ཚོ་ནི་ཅིས་ཀྱང་སྒོ་་
ཡོངས་ནས་མཉམ་འབྲེལ་ཡོང་བ་ལེགས་ཤོས་ཤིག་ཡིན། ཕན་ཚུན་མཉམ་
འབྲེལ་ཆེ་ཤོས་ཀྱི་ཕུང་པོ་བྱེ་བྲག་པ་དེ་གཉིས་མཉམ་གཅིག་ཕྲད་པའི་གོ་སྐབས་
ཤིན་ཏུ་ཕྲ་བ་ཡིན། དེའི་ཕྱིར་འཇིག་རྟེན་འདིར་དངོས་གནས་ཕན་ཚུན་་་
འབྲལ་མི་ཕོད་པ་བརྗོད་པའི་ཡུལ་ལས་འདས་པའི་རྗེས་ཆགས་ཀྱི་སྣང་ཚུལ་ཡང་
མང་པོ་མི་མཐོང་། འོན་ཀྱང་དགའ་བའི་བརྩེ་དུང་དེ་ལྟ་བུའི་ས་བོན་ཙམ་ནི་
སུ་ཡི་སེམས་སུའང་ཡོད་ངེས་པས་ན་རྩོམ་རིག་བརྩམས་ཆོས་སུ་རིམ་པ་མཐོ་བའི་
དགའ་བ་འདི་རིགས་ཞིབ་རྒྱས་སུ་བྲིས་པར་ང་ཚོ་ཚང་མས་གོ་བ་ལེན་ཐུབ་པ་
རེད། དེ་ཡང་ཕོ་མོ་རྗེས་ཆགས་སྐབས་ཀྱི་སྤྲོ་སེམས་དེ་ནི་ཕུང་པོ་བྱེ་བྲག་པ་
གསར་པ་འབྱུང་བར་བྱེད་པ་དཀྱིལ་སྙིང་དུ་བྱས་ནས་དེའི་མཐའ་འཁོར་དུ་སྐྱར་
སྐོར་དང་འཁོར་སྐྱོད་བྱེད་པ་ཞིག་ཡིན་ལ། རྗེས་ཆགས་ཀྱི་སྲོག་ཤིང་ཡང་དེ་ག་
རང་ཡིན། དེའི་དབང་གིས་བསླབ་བྱས་གཅུན་བཞིན་པའི་ན་གཞོན་ཕོ་མོའི་
བར་གལ་ཏེ་སེམས་རྒྱུད་དང་གཤིས་སྤྱོད་བསམ་པའི་འཁོར་ཕྱོགས་སོགས་་་་་
ཡོངས་སུ་མཐུན་པ་ཞིག་ཡིན་ན་དབང་པོའི་དགའ་བའི་དྲི་མས་མ་གོས་པའི་
མཛའ་བརྩེ་ཞིག་ཆགས་ཆོག་ལ། དེ་ལ་འདོད་ཆགས་ཀྱི་བསླད་པ་མེད་པར་མ་
ཟད་ཐ་ན་ཕན་ཚུན་བར་འཛེམ་བག་ཅིག་ཀྱང་ཡོད་པ་རེད། རྒྱུ་མཚན་དེའི་
དབང་གིས་ཕན་ཚུན་བར་དང་དེ་ལས་སྐྱེས་པའི་བུ་རྒྱུད་ལ་མཚོན་ན་ལུས་སེམས་
གང་རུང་དུ་ཞི་སྙོམ་མིན་པའི་རང་བཞིན་ཞིག་ཡོད་པར་ངེས། མདོར་ན།
གལ་ཏེ་དེ་གཉིས་མཉམ་དུ་འདུས་གྱུར་ན། དེ་ལས་སྐྱེས་པའི་བུ་རྒྱུད་ཀྱི་འཚོ་
གནས་དང་གཤིས་ཐོབ་དེ་རིགས་རྒྱུད་ཁྲོད་ནས་མངོན་པའི“འཚོ་གནས་ཀྱི་
འདོད་བློ”དང་མཐུན་པ་ཞིག་གཏན་ནས་ཡིན་མི་སྲིད། གནས་ཚུལ་དེ་ལས་
ལྡོག་སྟེ། སེམས་རྒྱུད་དང་གཤིས་སྤྱོད། བསམ་པའི་འཁོར་ཕྱོགས་སོགས
ཀུན་ནས་ཐ་དད་པའི་ཕོ་མོ་གཉིས་ལ་མཚོན་ན། དེའི་རྐྱེན་གྱིས་ཕན་ཚུན་ཡིད་
དུ་མི་འོང་ཞིང་། ཐ་ན་ཕན་ཚུན་སྡང་སེམས་འཆང་བའང་ཡོད་སྲིད་མོད།
འོན་ཀྱང་དབང་པོའི་དགའ་བ་འབྱུང་ངེས་ཏེ། “འདོད་ཆགས”ཀྱིས་སྐབས་
བབ་ཀྱི་ཕོ་མོ་གང་རུང་རྨོངས་པར་བྱེད་པས་སོ། །དེ་ཡང་དེ་ལྟར་འདུས་པ་ལ་ནི་
བདེ་སྐྱིད་འབྱུང་བ་མེད་དོ། །
གཤམ་དུ་བདག་གིས་དེ་ལས་ཀྱང་ཟབ་སར་རྩད་གཅོད་པར་འདོད་དེ།
སྤྱིར་བཤད་ན། རང་ཕན་གཉེར་བའི་ལྟ་བ་ནི་གནས་ཡོད་པའི་སྒེར་གཤིས་
ཡོད་ཚད་ཀྱི་ཁྲོད་རྐང་ཚུགས་པའི་ངོ་བོ་ཞིག་ཡིན། དེའི་དབང་གིས་མི་གང་
རུང་ཞིག་གི་སྤྱོད་པ་སྐུལ་བར་བྱེད་ཚེ་རབ་ཡིན་ན་ཁོ་ལ་ཕན་པ་འབྱུང་བའི་
དམིགས་ཡུལ་མཚོན་པར་བྱེད་དགོས། འདི་ནི་ཕན་པའི་འབྲས་བུ་ཐོན་པར་
བྱེད་པའི་ཐབས་བཟང་ཤོས་ཡིན། རིགས་རྒྱུད་ལ་འཆི་བ་དང་བཅས་པའི་
ཕུང་པོ་བྱེ་བྲག་པ་སོ་སོ་ལས་སྔ་ཞིང་ཉེ་ལ་ཆེ་བའི་ཁེ་དབང་ཞིག་ཡོད་པ་བདེན་
པར་གྲུབ་ཡོད། ཕུང་པོ་བྱེ་བྲག་པ་དག་གིས་རིགས་རྒྱུད་རྒྱུན་བསྟུད་པའམ་
དེའི་དབང་ཤུགས་ཀྱི་ཆེད་དུ་བྱ་བ་མི་རྩོམ་ཐབས་མེད་དམ་རང་དོན་བློས་གཏོང་
མི་བྱེད་ཐབས་མེད་བྱུང་ཚེ། ཤེས་རབ་ཀྱིས་ནི་དོན་དེའི་གལ་ཆེན་གྱི་རང་
བཞིན་མི་རྟོགས་ལ( ཤེས་རབ་ཀྱིས་ཕུང་པོ་བྱེ་བྲག་པ་སོ་སོའི་དམིགས་ཡུལ་ཁོ་
ནར་ཁོག་རྩིས་རྒྱག་པར་བྱེད)། དེ་ལྟར་ཡིན་པའི་དབང་གིས་ཕུང་པོ་བྱེ་བྲག་
པའི་འདོད་བློ་དེས་དོན་བྱའི་གལ་ཆེན་རང་བཞིན་དང་བསྟུན་ནས་བྱ་བ་རྩོམ་
གཏན་ནས་མི་ནུས། དེའི་ཕྱིར་གནས་བབ་འདི་འདྲའི་འོག“རང་བྱུང”གིས་
གཤམ་གྱི་བྱེད་ཐབས་སྤྱད་དེ་དམིགས་ཡུལ་འགྲུབ་པར་བྱེད་དགོས། དེ་ཡང
“རང་བྱུང”གིས་ཕུང་པོ་བྱེ་བྲག་པ་ལ་སྟོང་བསམ་རིགས་ཤིག་བསླབས་ཤིང་།
སྟོབས་ཤུགས་དེ་ལ་བརྟེན་ནས་གནས་བབ་དེ“མ་གཞིར་རིགས་རྒྱུད་ཀྱི་དོན་
ཡིན་མོད། ཐོལ་གྱིས་བསམས་ན་ཕུང་པོ་བྱེ་བྲག་པ་རང་གི་དོན་ཡིན་པ་འདྲ་
བ”ཞིག་ཏུ་སྐྱུར་བཅོས་བྱེད། དེའི་ཕྱིར་ཕུང་པོ་བྱེ་བྲག་པ་དག་གིས་སོ་སོའི་
ཆེད་དུ་སྟོབས་ཤུགས་འདོན་པ་འདྲ་མོད། དོན་དུ་རིགས་རྒྱུད་ཀྱི་དོན་དུ་་
སྟོབས་ཤུགས་འདོན་བཞིན་ཡོད། དོན་དུ་དེ་ལྟར་ཡིན་ནའང་ཕྱི་མ་ནི་དེར་
བསྟུད་དེ་འཕྲལ་མར་མེད་པར་འགྱུར་འགྲོ་སྟེ། རྟོག་འཆར་ཙམ་ཁོ་ཚོའི་མིག་
སྔར་འགྱུ་བས་བྱ་དངོས་མངོན་སུམ་པའི་ཚབ་འཐུ་བར་བྱེད། སྟོང་བསམ་
འདི་རིགས་ནི་ལྷན་སྐྱེས་ཀྱི་ནུས་པ་ཞིག་ཡིན། གནས་ཡུལ་མང་ཤོས་སུ་ལྷན་
སྐྱེས་ཀྱི་ནུས་པ་འདི་ལྟ་བུ “རིགས་རྒྱུད་ཀྱི་ཚོར་བ”རུ་ལྟ་བར་བྱེད་ཅིང་།
འདོད་བློ་ཡི་མདུན་རིགས་རྒྱུད་ཀྱི་ཁེ་ཕན་དུ་མངོན་པར་སྟོན། སྐབས་འདིར་
འདོད་བློ་ནི་ཕུང་པོ་བྱེ་བྲག་པ་ལ་གཏོགས་ཤིང་། དེའི་བསླུ་བྲིད་ཀྱི་དབང་དུ་
ཤོར་ལ། “ཕུང་པོ་བྱེ་བྲག་པའི་ཚོར་བ”ལ་བརྟེན་ནས་རིགས་རྒྱུད་ཀྱི་ཚོར་བ
ཡིས་མངོན་པར་བསྟན་བྱ་ཤེས་རྟོགས་བྱེད་པ་ཞིག་ཡིན། དེའི་ཕྱིར་དོན་་་
དངོས་སུ་དམིགས་ཡུལ་ཕལ་བ(འདིར“ཕལ་བ”ཞེས་པ་ཆེས་ཐོག་མའི་དོན་དུ་
གོ)སྙོག་པ་ཙམ་ཡིན་མོད། ང་ཚོའི་སྣང་ངོར་ཕུང་པོ་བྱེ་བྲག་པའི་དམིགས་
ཡུལ་སྙོག་པ་ལྟ་བུ་ཞིག་ཏུ་མངོན་པར་བྱས། ང་ཚོས་སྲོག་ཆགས་ཁྲོད་ཀྱི་ལྷན་
སྐྱེས་ཀྱི་ནུས་པ་ཕྱི་རུ་ཤར་ཚུལ་དེ་དཔེ་ལྟོས་ལེགས་ཤོས་སུ་བྱེད་ཆོག་སྟེ། ལྷན་
སྐྱེས་ཀྱི་ནུས་པ་ནི་སྲོག་ཆགས་ཀྱི་བྱ་བ་གལ་ཆེ་ཤོས་དེ་ཡིན། འོན་ཀྱང་ང་ཚོ་
རང་ངོས་ཀྱི་ཉམས་མྱོང་ལས་ལྷན་སྐྱེས་ནུས་པའི་ནང་གནས་ཐབས་ལམ་དང་
ནང་རོལ་གྱི་བྱ་འགུལ་ཐམས་ཅད་གཅིག་འདྲ་ཡིན་པ་ཤེས་ཐུབ། མི་རྣམས་
ཀྱིས་རྟག་པར་མིའི་རིགས་ལ་ལྷན་སྐྱེས་ཀྱི་ནུས་པ་ཞེས་པ་ཞིག་ཕལ་ཆེར་མེད་དེ།
བྱིས་པས་མ་ཡི་ནུ་མ་འཚོལ་བ་ཙམ་ལས་ལྷག་མེད་སྙམ་མོད། དོན་དམ་དུ་ང་
ཚོར་ཤིན་ཏུ་གསལ་བོ་ཡིན་ཅིང་། གཏན་དུ་ཁེལ་བའི་ལྷན་སྐྱེས་ཀྱི་ནུས་པ་སྣེ
མང་ཅན་ཞིག་ད་དུང་ཡོད་དེ། དེ་ནི་ཕོ་མོའི་དབང་པོའི་འདོད་པ་ཚིམ་པར་
བྱེད་པའི་ཆེད་དུ་ནན་ཏན་དང་ཞིབ་ཅིང་མཚར་བའི་བྱེད་ཐབས་ཤིག་ལ་བརྟེན་
ནས་ཕུང་པོ་བྱེ་བྲག་པ་གཞན་ཞིག་རང་འདོད་ངང་གདམ་པར་བྱེད་པའི་ལྷན་
སྐྱེས་ཀྱི་ནུས་པ་དེ་ཡིན། འདིར་འདོད་པ་ཚིམ་པའི་རང་ངོས(ཞིབ་པར་་་
བཤད་ན། ཕུང་པོ་བྱེ་བྲག་པའི་རེ་བ་དང་མཐུན་པ་རྨང་གཞིར་བྱས་པའི་རེག་
བྱའི་འདོད་པ་ཉམས་སུ་མྱོང་བའི་བདེ་བ)དང་ཡུལ་དུ་གྱུར་པའི་ཕུང་པོ་བྱེ་བྲག་
པ་གང་དེའི་མཛེས་དང་མཛེས་མིན་བར་འབྲེལ་བ་ཅི་ཡང་མེད། དེའི་དབང་
གིས་མཛེས་དང་མཛེས་མིན་ལས་བསྐྱེད་པའི་དོགས་འཆར་དང་དོགས་འཆར་
དེ་ལས་བྱུང་བའི་གནད་དོན་གཞན་དག་ཚང་མ་སྐབས་བབ་བྱེད་པོས་སེམས་
ཁུར་བྱེད་ཡུལ་དུ་མི་འོས་པ་ཤིན་ཏུ་གསལ(འོན་ཀྱང་སྐབས་བབ་ཀྱི་བྱེད་པོ་དེས་
ནི་རང་གིས་སེམས་ཁུར་བྱེད་ཡུལ་ཡིན་པར་འདོད)ལ། དོགས་འཆར་བྱེད་
འོས་པའི་ཡུལ་ནི་རྒྱུན་བསྟུད་དུ་བྱུང་བའི་ཚེ་སྲོག་གསར་པའི་གནད་དོན་ཡིན་ཏེ།
བུ་རྒྱུད་ཀྱི་ལུས་ཐོག་ནས་ཐབས་ཅི་ཡོད་སྒོས་རིགས་རྒྱུད་ཀྱི་དཔེ་དབྱིབས་མ་ཡོ་
མ་བསླད་པའི་ངང་ནས་རྒྱུན་སྲིང་བྱེད་དགོས། ལུས་ཁམས་དང་བསམ་བློའི་
ཆ་ཡི་མི་བདེ་བ་འགའ་ཞིག་གི་དབང་གིས་མིའི་བཟོ་ལྟ་ལ་རྙོག་ཅིང་རྫོབ་པའི་
རིགས་འགྱུར་དུ་མ་འབྱུང་བར་བྱེད་མོད། འོན་ཀྱང་བསླད་སྐྱོན་གྱིས་མ་གོས་
པའི་དཔེ་དབྱིབས་མང་ཤོས་ཤིག་རིམ་བསྟུད་སྒོས་སྐྱར་གསོ་བྱེད་ཆོག འདི་
ནི་མཛེས་པར་འཛིན་པའི་འདུ་ཤེས་ཀྱི་ཁྲིད་སྟོན་འོག་བྱུང་བའི་འབྲས་བུ་ཞིག་
ཡིན་ཏེ། མཛེས་པར་འཛིན་པའི་འདུ་ཤེས་དེ་སྤྱིར་བཏང་དུ་འདོད་ཆགས་ཀྱི་
སྔོན་དུ་ཡོད། དེ་ལྟར་མིན་ཚེ་འདོད་ཆགས་དེ་སྐྱུག་བྲོ་བའི་རེ་བ་ཞིག་ཏུ་་
འགྱུར་བར་ངེས། དེའི་ཕྱིར། མི་ཚང་མས“དབང་པོའི”རྩེ་དགའ་དང་
འདོད་པའི་རེ་བ་ཐག་གཅོད་པའི་ཆ་རྐྱེན་ཐོག་མ་ནི“ཆེས་མཛེས་པའི་ཕུང་པོ་བྱེ
བྲག་པ”དེ་ཡིན། དེ་ཡང་འདི་ནི་རིགས་རྒྱུད་ཀྱི་ཁྱད་གཤིས་ཆེས་གསལ་བོར་
མཚོན་ནུས་པའི་ཕུང་པོ་བྱེ་བྲག་པ་དེ་ཡིན། རེ་བ་གཉིས་པ་ནི་ཡུལ་དུ་གྱུར་
པའི་ཕུང་པོ་བྱེ་བྲག་པ་ལ་བརྟེན་ནས་རང་གི་ཞན་ཆ་སྐོང་བར་བྱེད་པ་ཞིག་ཡིན།
དེའི་དབང་གིས་མི་མང་ཤོས་ཀྱིས་རང་གི་ཞན་ཆ་ལས་ལྡོག་ཟླར་གྱུར་པའི་ཞན་
ཆ་དེ་ཁྱད་པར་དུ་མཛེས་པར་འདོད་དེ། གཟུགས་བོངས་ཆུང་བའི་སྐྱེས་པ་
ཚོས་བུད་མེད་གཟུགས་བོངས་ཆེ་བ་དང་སྡེབ་པར་མོས་ཤིང་། སྐྲ་ལོ་སེར་བོ་
ཅན་ཚོས་སྐྲ་ལོ་ནག་པོ་ཅན་དང་ཆ་སྡེབ་པར་དགའ་བ་སོགས་ཚང་མ་སེམས་
ཁམས་འདི་ལས་བྱུང༌། སྐྱེས་པ་དག་གིས་རང་གི་ཡིད་ངོར་འཐད་པའི་བུད་
མེད་ཅིག་མཐོང་ཚེ། རྟག་པར་ཞེན་པ་དྲག་པོ་བཟི་ཡོམ་བྱེད་པ་ཞིག་གི་ངང་
ནས་དོན་གཉེར་བྱེད་དེ། བུད་མེད་དེ་དང་འབྲེལ་བའི་ལས་ཤིག་བྱུང་ན་ནི་བླ་
ན་མེད་པའི་བདེ་སྐྱིད་ཅིག་གོ་སྙམ། ཞེན་པ་དྲག་པོ་དེ་ནི་རིགས་རྒྱུད་ཀྱི་ཚོར་
བ་ཡིན་ཏེ། དེས་ཕྱིར་མངོན་པའི་རིགས་རྒྱུད་ཀྱི་ཁྱད་རྟགས་གསལ་བོར་ཤེས་
ཤིང་། དེ་ཉིད་ཡུན་ནས་ཡུན་དུ་རྒྱུན་སྤེལ་བའི་གྲབས་ཤོམ་བྱེད། རིགས་
རྒྱུད་ཀྱི་དཔེ་དབྱིབས་རྒྱུན་སྲིང་བྱེད་ཐུབ་པ་ནི་མཛེས་པ་ལ་དགའ་ཞེན་འགྱུར་བ་
མེད་པ་འདི་ལ་རག་ལུས་ཡོད། དགའ་ཞེན་འདི་འདྲ་སྟོབས་ཤུགས་ཤིན་ཏུ་ཆེ་
བ་ཞིག་ལ་བརྟེན་ན་ད་གཟོད་དེ་ཉིད་ཉམས་པ་མེད་པར་བྱེད་ཐུབ། དེའི་ཕྱིར་
ང་ཚོས་དགའ་བའི་སེམས་འདི་ཆགས་པའི་བསམ་གཞིག་མང་པོ་ལ་སྔ་ས་ནས་
རྟོག་ཞིབ་ནན་མོ་བྱེད་དགོས།། ད་དུང་བཤད་ན། གནས་ཡུལ་འདི་འདྲ་
ཡིས་དོན་དངོས་སུ“ཆ་ཡོངས་སུ་ཚང་བའི་རིགས་རྒྱུད”དམིགས་ཡུལ་དུ་བྱས་
པའི་ལྷན་སྐྱེས་ཀྱི་ནུས་པས་མི་ལ་སྐུལ་ཁྲིད་བྱེད་ཅིང་། མི་རང་ངོས་ནས་ཀྱང་
རང་ངོས་ལས་བླ་ན་འཕགས་པའི་བདེ་བའི་ལོངས་སྤྱོད་ཅིག་འཚོལ་སྙེག་བྱེད་
པར་འདོད་དེ། དོན་དངོས་སུ་འདི་འདྲ་ཁོ་ནས་ལྷན་སྐྱེས་ནུས་པ་ཡོད་ཚད་ལ་
སྦྱངས་གོམས་བསྟིམས་ཡོད་པའི་གནས་ལུགས་གསལ་བཤད་བྱེད་ཐུབ།
མདོར་ན་སྐབས་འདིའི་ལྷན་སྐྱེས་ནུས་པ་ཞེས་པ་གནས་ཡུལ་དཀྱུས་མ་དང་འདྲ་
བར་ཕུང་པོ་བྱེ་བྲག་པ་ཡིས་རིགས་རྒྱུད་ཀྱི་བདེ་སྐྱིད་ཆེད་དུ་འགུལ་སྐྱོད་བྱེད་
བཞིན་པ་ཞིག་ཡིན། དཔེར་ན། འབུ་སྲིན་ལ་མཚོན་ན་ཕྲུ་གུ་སྐྱེད་པ་ཁོ་ནའི་
ཕྱིར་དུ་མེ་ཏོག་གམ། འབྲས་བུའམ། མི་གཙང་བ་གང་རུང་ཞིག་འཚོལ་བ་
དང་། སྦྲང་མ་མོ་ལྟར་ན་ད་དུང་འབུ་སྲིན་གཞན་གྱི་ཕྲུ་གུ་འཚོལ་བར་བྱེད།
དེ་ཙམ་དུ་མ་ཟད་དམིགས་ཡུལ་འདི་ཉིད་འགྲུབ་པའི་སྔོན་དུ་དཀའ་བ་དུ་མར་
མི་འཛེམ་ཞིང་། ཉེན་ཁ་སྣ་ཚོགས་ལ་འཇིགས་པ་སྤངས་ཏེ་དཀའ་སྤྱད་དུ་མས་
ལས་འདིར་འབད་པར་བྱེད། འདི་དག་ཚང་མ་མིའི་རིགས་དང་ཤིན་ཏུ་འདྲ་
སྟེ། མི་ཡིས་དབང་པོའི་འདོད་པ་ཚིམ་པར་བྱེད་ཆེད། ཤིན་ཏུ་གྲིམ་པའི་
སེམས་ཀྱིས་ཆེད་དུ་ངེས་ཤིང་ཕུང་པོ་བྱེ་བྲག་པ་གང་གི་གཤིས་ཐོབ་དང་མཐུན་
པའི་བུད་མེད་ཅིག་འཚོལ་ཞིང་། དམིགས་ཡུལ་དེ་འགྲུབ་ཆེད་རྟག་པར་་་་
དཔྱོད་ཤེས་ཐམས་ཅད་ལ་རྒྱབ་འགལ་བྱེད་པ་དང་། འགའ་ཞིག་མགོ་བོ་
འཐོམ་བཞིན་གཉེན་སྒྲིག་བྱེད་ལ། ལ་ལས་རྒྱུ་ནོར་དང༌། མིང་གྲགས།
ཚེ་སྲོག་བཅས་རིན་ཚབ་ཏུ་སྤྲད་ནས་དེ་ཉིད་འཐོབ་པར་བྱེད་པའམ། ཐ་ན་
བསླུ་གཡེམ་དང་བཙན་གཡེམ་ལ་བརྟེན་ནས་དམིགས་བྱ་མངོན་དུ་འགྱུར་བར་
བྱེད། མདོར་ན་རང་གི་བདེ་སྐྱིད་རྟག་པར་བློས་གཏོང་བར་བྱེད། རང་
བྱུང’གི་འདོད་བློ་ལ་བརྩི་སྲུང་བྱེད་དགོས་ཏེ། ཕུང་པོ་བྱེ་བྲག་པ་སོ་སོ་བློས་
གཏོང་དགོས་ཀྱང་རུང་སྟེ་རིགས་རྒྱུད་ཀྱི་ཆེད་དུ་ཅིས་ཀྱང་ནུས་ཤུགས་ལྷག་མེད་
དུ་འདོན་དགོས”ཞེས་མི་མངོན་པའི་དབྱིངས་ཤིག་ནས་ག་ས་ག་རུ་སྐད་གསང་
མཐོན་པོར་སྒྲོག་བཞིན་ཡོད་པ་འདྲ། མ་གཞིར་གནས་ཡུལ་ཡོད་དོ་ཅོག་གི་
ལྷན་སྐྱེས་ནུས་པ་ཚང་མས་དམིགས་ཡུལ་གང་རུང་ཞིག་གི་དགོས་པ་ལྟར་འགུལ་
སྐྱོད་བྱེད་མོད། སྐྱེ་འཕེལ་འདུ་ཤེས་ཁོ་ན་དེ་ལྟར་མ་ཡིན། “རང་བྱུང”
གིས་ལྷན་སྐྱེས་ནུས་པ་སྐྲུན་པའི་ཚེ་དེའི་དམིགས་ཡུལ་ཤེས་སུ་མ་བཅུག་ཅིང་།
དམིགས་ཡུལ་རྩད་གཅོད་པར་ཡང་སུན་པ་བསྐྱེད་པའི་དབང་གིས་ལྷན་སྐྱེས་
ནུས་པ་དེ་སྲོག་ཆགས་གཞན་ལ་གནང་བར་མ་ཟད། གཙོ་བོ་གོ་སྟོབས་ཆེས་
ཞན་པའི་སྲོག་ཆགས་རིམ་གྲས་དམའ་ཤོས་ལ་གནངས། འོན་ཀྱང་དཔྱད་
རྩོམ་འདིར་ལྟ་ཞིབ་བྱས་པའི་གནས་ཡུལ་ལ་ཚོད་འཛིན་ཐེབས་པ་འདྲ་སྟེ།
མིའི་རིགས་ལའང་ལྷན་སྐྱེས་ཀྱི་ནུས་པ་འདི་རིགས་ཡོད་པ་ལྟར་བྱས། དེ་ཡང་
མི་ཡིས་དམིགས་ཡུལ་ལ་གོ་བ་ལེན་ནུས་པ་སྨྲ་མ་དགོས་མོད། གལ་ཏེ་ལྷན་
སྐྱེས་ཀྱི་ནུས་པ་མེད་ན་སེམས་པ་གྲིམ་པོའི་ངང་ཕུང་པོ་བྱེ་བྲག་པའི་བདེ་སྐྱིད་
བློས་བཏང་ནས་དམིགས་ཡུལ་འདི་ཉིད་འཚོལ་སྙེག་བྱེད་པའི་ཚད་དུ་སོན་མི་
སྲིད། ལྷན་སྐྱེས་ཀྱི་ནུས་པ་ཡོད་ཚད་དང་འདྲ་བར་བདེན་དོན་ཞེས་པའང་
འདོད་བློ་ཡི་བླ་རུ་གནས་ཡོད་ཅིང་། འདི་ཉིད་ཀྱི་ཆེད་དུ་སྟོང་བསམ་གྱི་རྣམ་
པ་འཆང་བཞིན་ཡོད། སྐྱེས་པ་ལ་འཆང་བ་ནི་སྤྱོད་པ་འཆལ་བའི་སྟོང་བསམ་
ཡིན་པར་བརྟེན། ཁོ་ཚོས་གལ་ཏེ་རང་བློར་འབབ་པའི་བུད་མེད་ཅིག་པང་དུ་
འཁྱུད་ནུས་པ་ནི་དབུགས་དབྱུང་ངམ་བདེ་བ་ཆེན་པོ་ཞིག་ཏུ་རློམ་ཞིང༌། དེར་
བསྟུད་ནས་ཕུང་པོ་བྱེ་བྲག་པ་གང་ཞིག་གཅིག་ཏུ་དོན་གཉེར་བྱས་རྗེས་དེ་དབང་
བར་གྱུར་པ་ན་ངེས་པར་དུ་བདེ་སྐྱིད་བླ་ན་མེད་པ་ཞིག་འཐོབ་པར་དེ་བས་ཀྱང་
ཡིད་ཆེས་བྱེད་བཞིན་ཡོད། དེའི་ཕྱིར་རང་གི་སྣང་ངོར་ནི་རང་ངོས་ཀྱི་སྤྲོ་སྐྱིད་
ཀྱི་ཆེད་དུ་དཀའ་བ་སྤྱད་ཅིང་ཁེ་ཕན་བློས་བཏང་བར་སྙམ་མོད། དོན་དངོས་
སུ་དཀའ་སྡུག་དེ་ཚོ་ཚད་ལྡན་གྱི་དཔེ་དབྱིབས་རྒྱུན་སྲུང་བའི་ཆེད་དུ་མྱོང་བ་
ཡིན་ལ། ཡང་ན་ཁོ་གཉིས་ལས་བསྐྱེད་པའི་ཁྱད་དུ་གཏན་ལ་ཕབ་པའི་ཕུང་པོ་
བྱེ་བྲག་པ་དེར་ཚེ་སྲོག་སྦྱིན་ཆེད་འབད་འབུངས་བྱས་པ་ཞིག་ཏུ་ངེས། སྐབས་
དེར་ལྷན་སྐྱེས་ནུས་པའི་ཁྱད་ཆོས་རང་བཞིན་ལེགས་པར་གནས་ཡོད་དེ།
ནི་དམིགས་ཡུལ་འདུ་ཤེས་རྩ་བ་ནས་མེད་ཅིང་། དེ་ཚོའི་བྱ་སྤྱོད་ཀྱི་ཁྱད་པར་
རང་བཞིན་ལ་མི་བརྩི་བ་ཞིག་ཀྱང་ཡིན། འའཆལ་སྤྱོད་ཀྱི་སྟོང་བསམ་གྱིས་་
བསྐུལ་པའི་སྐྱེས་པ་དག་གིས་རང་ཉིད་ལ་བསླུ་བྲིད་བྱེད་པའི་དམིགས་ཡུལ་ཉག་
གཅིག་སྟེ་སྐྱེ་འཕེལ་དོན་བྱའི་ཐད་བྱ་བ་ཟིན་རྗེས་དེ་ལས་ལྡོག་སྟེ་རྟག་པར་དེ
འཛེམ་དོགས་དང་འགལ་རྐྱེན་ཞིག་ཏུ་སེམས། འདི་ནི་གང་འདོད་ཀྱི་གནས་
སུ་འཛོམས་པའི་སྐལ་བ་ཉམས་པས་དུས་བཏབ་སྟེ་ཕྲད་པར་བྱེད་པ་དག་ལས་
མཐོང་ཐུབ། ལྷན་སྐྱེས་ཀྱི་ནུས་པ་ལ་གོང་སྨྲས་ཁྱད་རྟགས་ཡོད་པས། བདེ་
བ་ལོངས་སུ་སྤྱད་ཟིན་རྗེས་མཛའ་ཟླ་སུ་འདྲ་ཞིག་ཡིན་ཡང་ཚང་མས་སྨྲ་མི་ཤེས་
པའི་ཡི་ཆད་ཅིག་ཉམས་སུ་མྱོང་བར་མ་ཟད་ཧ་ལས་པ་ཞིག་ཀྱང་ཡིན་ཏེ།
ཁོང་ཚོས་དེ་ལྟར་སྤྲོ་མོས་ཤུགས་ཆེན་པོས་དོན་དུ་གཉེར་བྱ་དེ་ལས་འདོད་ཆགས་
ཚིམས་པ་ཙམ་ལས་གཞན་ཅི་ཡང་མི་འཐོབ་པར་འགྱུར། འི་ཕྱིར་འདོད་
ཆགས་ནི་རང་ལ་མཚོན་ན་ཕན་པ་ཅི་ཡང་མི་འདུག་སྙམ་པའི་ཚོར་བ་ཞིག་ཀྱང་
འོང་། རེ་སྨོན་འདི་དང་མིའི་རིགས་ཀྱི་རེ་སྨོན་གཞན་ཐམས་ཅད་བར་གྱི་
འབྲེལ་བ་ནི་རིགས་རྒྱུད་དེ་ཕུང་པོ་བྱེ་བྲག་པ་དང་སྡུར་བ་དང་འདྲ་བར་གཅིག་
ནི་ཚད་མེད་ཅིག་དང་། ཅིག་ཤོས་ནི་ཚད་བཅས་ཤིག་ཡིན། “འདོད་པ་
ཚིམ་པ”ནི་མ་གཞིར་རིགས་རྒྱུད་ཀྱི་ཆེད་ཡིན་པས། སྒེར་གྱི་འདུ་ཤེས་ཁྲོད་དུ་
བསླད་མི་རུང་། སྒེར་གྱིས་སྐབས་འདིར་རིགས་རྒྱུད་འདུ་ཤེས་ཀྱི་སྐུལ་མ་་
ཐེབས་འོག་ཐམས་ཐམས་ཅད་བློས་བཏང་ནས།། རང་ལ་གཏན་ནས་མི་གཏོགས་
པའི་དམིགས་ཡུལ་ཁྲོད་འབད་པར་བྱེད། དེའི་ཕྱིར་རྗེས་ཆགས་ཁྲོད་རླབས་
ཆེ་བའི་བྱ་བ་འདི་ཉིད་ཡོངས་སུ་གྲུབ་རྗེས་སྔར་ཡོད་པའི་སྟོང་བསམ་དེ་སྐབས་
འདིར་ཡོངས་སུ་མེད་པར་གྱུར་ནས། རང་ཉིད་མ་གཞིར་རིགས་རྒྱུད་ཀྱི་མགོ་
སྐོར་འོག་ཚུད་པའི་བླུན་རྨོངས་པ་ཆེན་པོ་ཞིག་ཡིན་པ་ད་གཟོད་ཤེས་པར་འགྱུར།
དེའི་ཕྱིར། པོ་ལ་ཐུ་ཡིས་དེ་ལ་ཤིན་ཏུ་འཚམ་པའི་སྐད་ཆ་ཞིག་བཤད་མྱོང་བ་
འདི་ལྟ་སྟེ། “རེག་བདེའི་འདོད་པ་བྱ་བ། ཀྱེ་མ་ཁྱོད་ཀྱིས་མི་ཅི་ཙམ་ཞིག་ལ་
མགོ་སྐོར་བཏང་ཨང”ཞེས་གསུངས།
དོན་འདི་ནི་ང་ཚོས་སྲོག་ཆགས་གཞན་གྱི་ལྷན་སྐྱེས་ནུས་པ་དང་བྱ་བ་རྩོམ་
འདོད་ལ་བརྟེན་ནས་ཟུར་ནས་གསལ་བཤད་བྱེད་ཆོག སྲོག་ཆགས་དེ་དག་
ཀྱང་མགོ་གཡོག་གི་སྟོང་བསམ་ཁྲོད་འཆོར་མེད་དུ་བཙུད་ཡོད་པ་སྨོས་མ་དགོས།
རང་ལུས་ཀྱི་སྤྲོ་བ་ཞིག་ཡིན་པར་འདོད་ནའང་དོན་དུ་སེམས་ཤུགས་ཆེ་ཤོས་དང་
རང་གཅུན་དྲག་པོའི་འདུ་ཤེས་ཀྱིས་རིགས་རྒྱུད་ཀྱི་ཆེད་དུ་འགུལ་སྐྱོད་བྱེད་་
བཞིན་ཡོད་དེ། བདེན་པར་མི་འཛིན་ན། འདབ་ཆགས་རིགས་ཀྱིས་ཚང་
མལ་བཟོ་བ་དང་། འབུ་སྲིན་དག་གིས་ཕྲུ་གུའི་ཆེད་དུ་གནས་འོས་འཚམ་ཞིག་
འཚོལ་ཞིང་། བཟའ་ཆས་འཚོལ་སྡུད་བྱེད་པ་སོགས་ལ་གཟིགས་རོགས་་་་
གནོངས་དང་། དེ་དག་རང་གི་ཆེད་མ་ཡིན་པར་ཕྲུ་གུ་ལ་ཁ་ཟས་སོགས་གྲ་
སྒྲིག་བྱས་པ་ཡིན། སྦྲང་མ་དང་གྲོག་མ་ཡིས་ཀྱང་ཚང་མལ་མཛེས་ཤིང་རན་པ་
ཞིག་བཟོ་ཆེད་ཉིན་ཧྲིལ་བོར་ཤིན་ཏུ་རྙོག་འཛིང་ཆེ་བའི་ལས་ཀ་དག་ལ་བརྩོན་
པར་བྱེད། དེ་ཚོ་ལ་སྟོང་བསམ་གྱི་བསླུ་བྲིད་ཐེབས་པ་ཡིན་པ་སྨོས་མ་དགོས་
ལ། སྟོང་བསམ་དེ་རིགས་ཀྱིས་རང་ཕན་དམིགས་ཡུལ་དུ་བྱེད་པའི་གདོང་
འབག་གྱོན་ཡོད་ནའང་དོན་དུ་རིགས་རྒྱུད་ཀྱི་ཆེད་དུ་སྟོབས་ཤུགས་སྤྲུག་པ་ཞིག
ཡིན། དེ་ཡང་ང་ཚོ་རང་ངོས་ཀྱི་ལྷན་སྐྱེས་ནུས་པའི་གསང་བ་ཟབ་མོ(རང་
སྣང་ཡུལ་ཅན་གྱི་བརྒྱུད་རིམ) རྟོགས་པར་བྱེད་པའི་ཐབས་ལམ་ཉག་གཅིག་
ཡིན་ཡང་སྲིད། འོན་ཀྱང་ཕྱི་རོལ(ཕྱི་རོལ་ཡུལ)ངོས་ནས་བལྟས་ན། ང་ཚོ་
ནི་ལྷན་སྐྱེས་ཀྱི་ནུས་པས་དབང་སྒྱུར་དྲག་པོ་ཐེབས་པའི་སྲོག་ཆགས་ཡིན་པ་
མཐོང་ཐུབ་ལ། ལྷག་པར་དུ་འབུ་སྲིན་ཁྲོད་རང་ངོས་ཀྱི་དབང་རྩའི་བཅད་
ཚིགས་མ་ལག་དེ་གཞན་དབང་པ་ཀླད་ཞོའི་མ་ལག་ལས་ཁྱད་དུ་འཕགས་པ་་རེད།
དོན་དངོས་འདི་ལས་དཔག་ཚེ། ཁོ་ཚོར་དངོས་གནས་ཚུལ་ལྡན་གྱི་གོ་སྟོབས་
ཀྱི་ཁྲིད་སྟོན་ཞིག་མེད་པར་བརྟེན། དབང་རྩའི་བཅད་ཚིགས(##)མ་
ལག་གིས་ཀླད་པ་ལ་ཐོན་པའི་བྱེད་ནུས་ཚང་མ་གཅིག་རྗེས་གཉིས་མཐུད་དུ་འོང་
བའི་རང་སྣང་དང་རེ་སྨོན་གྱི་རྣམ་པས་སྐུལ་འདེད་བྱེད་པ་ཞིག་ཡིན། དེའི་
དབང་གིས་དེ་ཚོ་ཚང་མ་སྟོང་བསམ་གྱིས་སྐུལ་བཞིན་པ་ང་ཚོས་ལྷག་པར་རྟོགས་
ཐུབ། ལྷན་སྐྱེས་ནུས་པ་ཡོད་ཚད་ཀྱི་ལུས་ཁམས་ཀྱི་བརྒྱུད་རིམ་ཚང་མ་ཕལ་
ཆེར་དེ་ལྟར་ཡིན་ཏེ། མིའི་རིགས་ཀྱི་ལྷན་སྐྱེས་ནུས་པ་དེ་ཚོ་ལས་ཆེས་ཆེར་
ཞན་མོད། ཁྱད་པར་ཅན་གྱི་མཚོན་དཔེའང་ཡོད་དོ། །གསལ་བཤད་ལེགས་
པོ་ཡོང་ཆེད། འདིར་སྦྲུམ་མའི་རྒྱུན་ལྡན་ལས་འཆོལ་བར་གྱུར་པའི་ཟས་སྲེད་
དཔེ་རུ་བྱས་ན། སྣང་ཚུལ་དེ་འདྲ་བྱུང་བ་ནི་མངལ་གྱི་བྱིས་པའི་འཚོ་བཅུད་
དུ་འགྲོ་བའི་ཟུངས་ཁྲག་གིས་ཐོལ་བྱུང་དུ་བསྐྱེད་པའི་འགྱུར་ལྡོག་ངེས་ཅན་ནམ་
ཁྱད་པར་ཅན་ཞིག་ཡིན་ལ། འགྱུར་ལྡོག་དེ་འདྲ་བྱུང་བས་སྦྲུམ་མས་གློ་བུར་དུ་
ཟས་རིགས་གང་ཞིག་ལ་སྲེད་པ་འཆང་ཞིང་། དེ་ལྟར་བྱས་པ་ལས་ཁོ་ཚོར་
སྟོང་བསམ་ཞིག་སྐྱེ་རུ་འཇུག་པ་རེད། དེས་ན་བུད་མེད་ལ་སྐྱེས་པ་ལས་ལྷག་
པའི་ལྷན་སྐྱེས་ནུས་པ་ཞིག་སླར་ཡང་བསྣན་ལ། དུས་མཚུངས་སུ་བུད་མེད་ཀྱི་
དབང་རྩའི་བཅད་ཚིགས་མ་ལག་ཀྱང་སྐྱེས་པ་ལས་ཤིན་ཏུ་རྒྱས་པར་ཡོད།
མིའི་རིགས་ཀྱི་ལྷན་སྐྱེས་ནུས་པ་དེ་སྲོག་ཆགས་གཞན་ལས་ཤིན་ཏུ་ཉུང་བ་བདེན་
མོད། འོན་ཀྱང་བསྡུར་པའི་ཚེ་ན་ལྷན་སྐྱེས་ནུས་པ་ཆུང་ངུ་དེས་སྲོག་ཆགས་
གཞན་ལས་ལམ་ལོག་ཏུ་འདྲེན་སླ་བས་ན་འདི་ལས་མིའི་རིགས་ཀྱི་ཀླད་པ་དེ་
ཤིན་ཏུ་ཁྱད་དུ་འཕགས་པ་བདེན་དཔང་བྱེད་ཐུབ། ལྷན་སྐྱེས་ཀྱི་ནུས་པའི་
ཁྲོད་ནས་འདོད་ཆགས་ཚིམ་པར་ཁྲིད་སྟོན་བྱེད་མཁན་ནི“མཛེས་པར་འཛིན
པའི་འདུ་ཤེས”ཡིན་ཏེ། དཔེར་ན་དེ་མཚན་མ་རང་དང་རིགས་མཐུན་ལ་
ཆགས་པ་སོགས་ཀྱི་གནས་ཚུལ་བྱུང་ཚེ་ལོག་ལམ་དུ་ཁྲིད་པ་རང་ཡིན། སྦྲང་
ནག་གིས་ཁོ་རང་གི་ལྷན་སྐྱེས་ནུས་པ་ལ་བརྟེན་ནས་རུལ་སུངས་སུ་གྱུར་པའི་
བམ་མྱགས་སོགས་ཀྱི་ཁྲོད་ཕྲུ་གུ་འཇོག་པའང་རིགས་འདྲའི་ཁོངས་སུ་གཏོགས།
ང་ཚོས་དེ་ལས་ཀྱང་ཞིབ་པའི་སྒོ་ནས་ལྷན་སྐྱེས་ཀྱི་ནུས་པ་ལ་དབྱེ་ཞིབ་
བྱེད་ཆོག དབྱེ་ཞིབ་བྱས་པའི་མཇུག་འབྲས་ལྟར་ན། དབང་པོའི་དགའ་
བའི་ལྷན་སྐྱེས་ནུས་པའི་གཞི་རྩ་ནི“ཚེ་སྲོག་གསར་པ”(བུ་རྒྱུད) ལ་ཕྱོགས་
ཡོད་པ་བདེན་དཔང་ཡང་དག་པར་བྱེད་ཆོག ཐོག་མར་བདག་གིས་བརྗོད་
པར་བྱ་བའི་དཔེ་ཞིག་ནི། སྐྱེས་པ་ཚོ་ལྷན་སྐྱེས་ཀྱི་རང་གཤིས་ཀྱི་དབང་གིས་
ཕོ་མོ་རྗེས་ཆགས་ཀྱི་སྐབས་སུ་འགྱུར་ལྡོག་སྐྱེན་པ་ཞིག་ཡིན་ལ། བུད་མེད་ཚོ་
ནི་ཅུང་བརྟན་པ་ཞིག་ཡིན། སྐྱེས་པ་ཚོའི་དགའ་བའི་བརྩེ་དུང་ནི་འདོད་པ་
ཚིམས་པའི་རྗེས་སུ་མངོན་གསལ་དུ་ཇེ་ལྷོད་དུ་འགྲོ་ཞིང་། དུས་མཚུངས་སུ་
བུད་མེད་མང་ཆེ་ཤོས་རང་གི་ཆུང་མ་ལས་ཤན་སྟོབས་ཆེ་ཞིང་ཡིད་དབང་འཕྲོག་
པ་ཞིག་ཡིན་པར་འདོད། མདོར་ན་སྐྱེས་པ་ཚོ་ནི་འགྱུར་ལྡོག་ཆེ་བ་ཞིག་ཡིན།
བུད་མེད་དག་ནི་དགའ་བའི་བརྩེ་དུང་ཐད་འདོད་པ་ཚིམས་པའི་སྐད་ཅིག་དེར་
བརྩེ་དུང་ཡར་འཕགས་པར་བྱེད་དེ། འདི་ནི“རང་བྱུང”གི་དམིགས་ཡུལ
ལས་བྱུང་བའི་འབྲས་བུ་ཞིག་ཡིན། “རང་བྱུང”གི་ཆོས་ཉིད་ནི་རིགས་རྒྱུད་
རྒྱུན་བསྲིང་བར་བྱེད་པ་དང་། ད་དུང་ཐབས་ཅི་ཡོད་ཀྱིས་རྒྱུད་སྤེལ་འབོར་
ཆེན་བྱེད་པ་ཞིག་ཡིན། གལ་ཏེ་སྐྱེས་པ་ཞིག་གིས་ཅི་འདོད་གང་མོས་ལྟར་བུད་
མེད་མང་པོ་དང་འདུ་བར་བྱེད་ཆོག་ན། ལོ་གཅིག་རིང་བུ་དང་བུ་མོ་བརྒྱ་
ཕྲག་ཏུ་ལོངས་པ་ཞིག་བསྐྲུན་ཆོག་མོད། བུད་མེད་གཅིག་གིས་འཁྱུན་པོ་ཅི་
ཙམ་ཞིག་བཙལ་ཀྱང་ལོ་གཅིག་རིང་བྱིས་པ་གཅིག (མཚེ་མ་ཕུད་པ )མ་་་་་་་
གཏོགས་སྐྱེད་མི་ནུས། དེའི་ཕྱིར་སྐྱེས་པ་ཡིས་རྟག་པར་བུད་མེད་གཞན་པ་
འཚོལ་བར་བྱེད་ལ། བུད་མེད་ཚོ་ནི་རང་གི་ཁྱོ་བོའི་གམ་དུ་སྲུན་མོ་གཡུང་ལ་
བབས་ནས་གནས་པར་བྱེད། “རང་བྱུང”གིས་བུད་མེད་བསྐྲུན་པ་ནི། བུ་
རྒྱུད་རྣམས་ལ་གསོ་སྙོར་བྱེད་མཁན་དང་སྲུང་སྐྱོབ་བྱེད་མཁན་ཞིག་བཞག་པ་
ཡིན། འདི་ནི་ལྷན་སྐྱེས་ཀྱི་ནུས་པ་ཡིན་པས་ན་བསམ་གཞིག་མང་པོ་བྱེད་
དགོས་དོན་མེད། དེའི་ཕྱིར་ཡང་དག་པའི་ལུས་སྲུང་འདུ་ཤེས་ནི་སྐྱེས་པ་ལ་
མཚོན་ན་བསམ་བཞིན་རང་གཅུན་བྱེད་པ་ཞིག་ཡིན་ཅིང་། བུད་མེད་ལ་ནི་
རང་ཤུགས་སུ་བབས་པ་ཞིག་ཡིན། གཞན་ངོས་ཀྱི་འབྲས་བུའམ་རང་སྣང་
ལྟར་རང་བྱུང་ལ་རྒོལ་བའི་སྣང་ཚུལ་གང་ཡིན་ལ་མ་ལྟོས་པར་བུད་མེད་ཀྱིས་
འགབ་མཐུན་སྤྱོད་པ་ནི་སྐྱེས་པ་ལས་བཟོད་གཡེང་དུ་གཏོང་དཀའ་བ་ཞིག་རེད།
ཕོ་མོའི་བར་ཕན་ཚུན་མོས་མཐུན་བྱུང་བ་ནི་གཡོ་ཟོལ་སྤངས་པའི་ངོས་
ནས་བཤད་ན། དོན་དུ་ལྷན་སྐྱེས་ཀྱི་ནུས་པར་རྫུན་ཆས་སྤྲས་པ་ཙམ་ཡིན་ཏེ།
འབད་འབུངས་དུ་མས་རང་ཉིད་ཀྱི“གཟུགས་དབྱིབས་རྣམ་འགྱུར”ལ་སྲུང་
སྐྱོང་བྱེད་པའི་རིགས་རྒྱུད་ཀྱི་འདུ་ཤེས་ཙམ་དུ་ཟད། ང་ཚོས་དེའི་འབྱུང་རྩ་
ཤིན་ཏུ་གསལ་བོར་ངེས། པང་སྤྲོད་གསལ་བོར་བྱེད་ཆེད། བདག་གིས་
ཞིབ་ཅིང་ཕྲ་བའི་ཆ་ནས་རིམ་བཞིན་དབྱེ་ཞིབ་ཀྱི་ལས་ལ་འཇུག་པར་བྱ་སྟེ།
“ཕན་ཚུན་དུང་བའི”ཕྱོགས་ནས་ང་ཚོར་མཛུབ་སྟོན་བྱེད་པའི་དོགས་འཚེར་
གྱི་ཆ་མང་པོའི་ཐད་འཆད་རིན་ཡོད་པའི་རྣམ་གྲངས་ཕྲན་ཚེགས་ནི་མཚན་ཉིད་
རིག་པའི་བསྟན་བཅོས་ཁྲོད་དུའང་ཤིན་ཏུ་མང་བ་བརྗོད་མཐའ་བྲལ་པ་ཞིག་
ཡོད་མོད། ང་ཚོས་འདི་གར་རགས་ཕྱོགས་ནས་རིགས་གསུམ་དུ་ཕྱེས་ནས་
འཆད་པར་བྱ་སྟེ། །དང་པོ་ནི་རིགས་རྒྱུད་ཀྱི་དཔེ་དབྱིབས(“མཛེས་པའི"
སྐོར)དང་ཐད་ཀར་འབྲེལ་བ་ཡོད་པའི་ཆ་དང༌། གཉིས་པ་ནི་བསམ་བློའི་ངོ
བོའི་སྐོར་གྱི་ཆ་ཡིན་ལ། ཆེས་མཇུག་མཐར་བགྲངས་པ་ནི་ཕན་ཚུན་དོ་ཕེར་
བའི་ཆ་སྟེ། ཕུང་པོ་བྱེ་བྲག་པ་གཉིས་ཀྱི་བར་གཞོགས་མི་མཉམ་པའམ་རྒྱུན་
ལྡན་ལས་འདས་པའི་ཆ་ཡོད་ཚེ་ཕན་ཚུན་དགོས་ངེས་ཀྱི་ཡོ་བཅོས་བྱེད་པ་དེ་
ཡིན། གཤམ་དུ་བདག་གིས་རིམ་པ་བཞིན་གསལ་བཤད་བྱའོ། །
ང་ཚོའི་འདེམས་སྒྲུག་དང་དགའ་ཕྱོགས་ལ་ཁྲིད་སྟོན་བྱེད་པའི༴རྩ་དོན་
གོང་ན་མེད་པ་ནི“ན་ཚོད”ཡིན། སྤྱིར་བཤད་ན། ཟླ་མཚན་མགོ་བཟུང་བ་
ནས་རྒྱུན་ཆད་པའི་བར་གྱི་ན་ཚོད་དེ་དབང་པོའི་དགའ་བར་འཚམ་པའི་ན་ཚོད་
ཡིན་ལ། དེའི་ཁྲོད་ཀྱི་ལོ་ན་བཅོ་བརྒྱད་ནས་ཉེར་བརྒྱད་བར་གྱི་ན་ཚོད་ནི་ན་
ཚོད་བཟང་ཤོས་སུ་རྩི། གོང་སྨྲས་ན་ཚོད་ལས་གཞན་དུ་གྱུར་པ་ཞིག་ཡིན་ཕྱིན་
བུད་མེད་གང་འདྲ་ཞིག་ཡིན་ཡང་ང་ཚོའི་ཡིད་འགུག་པར་མི་ནུས། ཟླ་མཚན་
རྒྱུན་བཞག་པའི་བུད་མེད་ཀྱིས་ང་ཚོར་ད་དུང་ཞེ་མེར་བའི་ཚོར་བ་ཞིག་སྟེར་
བར་བྱེད། གཞོན་ལ་མི་མཛེས་པའི་བུད་མེད་ལ་ད་དུང་འགུགས་སྟོབས་ཤིག་
ཡོད་མོད། མཛེས་མ་རྒས་འཁོགས་ནི་དེ་ལས་ལྡོག་པ་ཞིག་གོ། དེའི་ཕྱིར་
སྐབས་འདིར་ཚོར་བས་མ་ཟིན་པའི་འདུ་ཤེས་ཁྲོད་ང་ཚོར་ལས་རྩོམ་དུ་འཇུག་
པའི་དམིགས་ཡུལ་ནི“སྐྱེ་འཕེལ་ནུས་སྟོབས་ཀྱི་ཆ་རང་བཞིན་པ”ཞིག་ཡིན་པ་
ཤིན་ཏུ་གསལ། དེས་ན། ཕུང་པོ་བྱེ་བྲག་པ་ཚང་མ་སྐྱེ་འཕེལ་མངལ་འཛིན་
གྱི་དུས་ཚོད་འཚམ་ཤོས་དང་ཐག་ཅི་ཙམ་རིང་བ་དེ་ཙམ་གྱིས་ཕོ་མོའི་དབྱེ་བ་
རང་ལས་ཐ་དད་པ་འི་རིགས་དག་འགུགས་པར་བྱེད་པའི་ནུས་སྟོབས་ཇེ་ཞན་དུ་
འགྲོ། དོགས་འཚེར་གྱི་ཆ་གཉིས་པ་ནི་བདེ་ཐང་སྐོར་ཡིན། ཐོལ་བྱུང་་་
རིམས་ནད་དག་ནི་དུས་སྐབས་ཤིག་རིང་བར་ཆད་གཏོང་བ་ཙམ་ཡིན་མོད།
ན་ཡུན་རིང་བའི་རིམས་ནད་དང་ལུས་སྟོབས་ཞན་གུད་སོགས་ཀྱི་རིགས་ནི་ཕྱིས་
འབྱུང་བུ་རྒྱུད་ལའང་བརྒྱུད་པར་བྱེད་པས་ན་ང་ཚོས་འཛེམ་པར་བྱེད།
དོགས་འཚེར་གྱི་ཆ་གསུམ་པ་ནི་རུས་སྒྲོམ་གྱི་སྐོར་ཡིན། འདི་ནི་རིགས་རྒྱུད་ཀྱི
“དབྱིབས” གྲུབ་བྱེད་ཀྱི་རྨང་གཞི་ཡིན། རྒས་འཁོགས་དང་ནད་པ་ལས་་
གཞན་དུ་ནི་ཚུགས་ཀ་མི་འཚམ་པ་དེ་ལས་ཞེ་མི་དགའ་བར་བཟོ་བྱེད་ཅིག་མི་
འདུག་སྟེ། ངོ་གདོང་སོགས་ཇི་ལྟར་མཛེས་ཀྱང་རྔོ་མི་ཐོགས་པར་བྱེད། དེ་
ལས་ལྡོག་སྟེ་ལུས་བོངས་ཆ་མཉམ་པ་ཞིག་ཡིན་ན། ངོ་གདོང་མི་མཛེས་ཀྱང་
ཡིད་འགུགས་ཀྱི་ནུས་པ་དང་ལྡན། སླར་ཡང་བཤད་ན་རུས་གཞིའི་གྲུབ་་་
སྟངས་མི་བདེ་བའི་ཐད་ང་ཚོའི་ཚོར་བ་ཤིན་ཏུ་གྲུང་པོ་ཡིན་ཏེ། དཔེར་ན་
གཟུགས་ཐུང་ལ་སྦོམ་པ་དང་། བྱིན་པ་ཐུང་བ། འཐེང་འགྲོས་བྱེད་པ་་
བཅས་ཀྱི་བུད་མེད་མཐོང་བས་ང་ཚོའི་ཞེན་པ་ལྡོག་པར་བྱེད་ཅིང་། དེ་ལས་
ལྡོག་སྟེ་གཟུགས་བོངས་ཀྱི་ཆ་མཚམས་ཤིན་ཏུ་ཡི་གར་འོང་བས་ཞན་ཆ་གཞན་
དག་སྐོང་ནུས་ཤིང༌། སྐྱེས་པ་དག་བསླུ་བར་བྱེད་པའི་ཆ་དང་ལྡན། དེ་དང་
འབྲེལ་བ་ཡོད་པ་ཞིག་ལ་སྐྱེས་པ་མང་ཤོས་རྐང་བ་ཕྲ་ཞིང་མཉེན་པ་ལ་དགའ་
བར་མ་ཟད། མཛེས་པའི་ཚད་གཞིའི་ཁྲོད་དེ་ཉིད་ཀྱིས་ཆ་ཆེན་པོ་ཞིག་ཟིན་
ཡོད། ལོང་རུས་དང་རྐང་མཐིལ་རུས་པ་ཡོད་པའི་སྲོག་ཆགས་ཁྲོད་མི་ལས་
ཆུང་བ་ཞིག་མེད། དོན་དངོས་འདི་ནི་མིའི་རིགས་ཡར་ལངས་ནས་འགྲོ་བ་
དང་འབྲེལ་བ་དམ་པོ་ཞིག་ཡོད་ལ། ཡང་ན་མི་དག་མི་རུ་ངེས་པའི་ཁྱད་་
རྟགས་གཙོ་བོ་ཞིག་ཏུ་འཆད་རུང་སྟེ། “མི་ནི་རྐང་མཐིལ་གྱིས་འགྲོ་བའི་སྲོག་
ཆགས་ཤིག་ཡིན།” དེའི་ཕྱིར་རྗེ་རག4 གིས“བུད་མེད་ལ་ལུས་གཟུགས་
མཛེས་ཤིང་ལྡེམ་པ་ཞིག་ཡོད་པའི་ཁར་རྐང་བ་མཛེས་ཤིང་ཡིད་དུ་འོང་བ་ཞིག་
ཡོད་པ་ནི་དངུལ་གྱི་ཀ་རྡོ་ཁོར་མོར་བྱས་པའི་དབུས་ཀྱི་གསེར་གྱི་ཀ་བ་དག་དང་
འདྲའོ”ཞེས་གསུངས། སོའང་ཤིན་ཏུ་གལ་ཆེན་ཞིག་ཡིན་ཏེ། འཚོ་བཅུད་
ལེན་པ་ལ་ངེས་པར་དགོས་པའི་ཡན་ལག་ཅིག་ཡིན་པར་མ་ཟད། རྒྱུད་སོན་གྱི་
ནུས་པའང་ཡོད། ཆ་བཞི་བ་ནི་ལུས་གཟུགས་ལ་རྒྱས་ཉམས་འོས་འཚམ་ཞིག་
ཡོད་དགོས་པ་སྟེ། འདི་ནི་མངལ་གྱི་བྱིས་པར་འཚོ་བཅུད་འདང་ངེས་ཤིག་
སྟོབ་པར་ནུས་པའི་སྔོན་རྟགས་ཤིག་ཡིན། གཞན་དུ་རུས་གདོང་པགས་་་་
བཏུམས་ཀྱི་བུད་མེད་དག་ནི་ཡི་ག་འཆུ་བའི་གནས་སོ། །དེ་ལས་གཞན་བུད་
མེད་ཀྱི་འོ་འཛིན་རྒྱས་ཤིང་འབུར་དུ་ཐོན་པ་ལའང་སྐྱེས་པ་འགུགས་པའི་ནུས་པ་
དྲག་པོ་ཞིག་ཡོད་དེ། དེ་བུད་མེད་ཀྱི་སྐྱེ་འཕེལ་བྱེད་ནུས་དང་ཐད་ཀར་འབྲེལ་
བ་ཡོད་པས། སྐྱེས་པ་དག་ལ་བདག་གིས་བྱིས་པ་གསར་དུ་བཙས་པ་ལ་འཚོ་
བཅུད་ཕུན་སུམ་ཚོགས་པ་ཞིག་མཁོ་སྤྲོད་བྱེད་ཐུབ་ཅེས་སྒྲོན་པར་བྱེད་པ་དང་
མཚུངས། འོན་ཀྱང་ཕྱིར་འཁོར་ནས་བཤད་ན་ཧ་ཅང་ཚོ་ཆེས་པའི་བུད་མེད་
དག་ཀྱང་འཛེམ་པར་བྱ་བའི་གནས་ཏེ། ལུས་ཁམས་འདི་ལྟ་བུ་ལས་མང་ཤོས་
ལ་བུ་སྣོད་འཁུམས་པའི་ནད་རིགས་ཡོད་པས། སྦྲུམ་ནུས་ཉམས་པའི་སྔ་་་
རྟགས་ཡིན། དོགས་འཚེར་གྱི་ཆ་ཐ་མ་དེ་ནི་བཞིན་རས་མཛེས་དང་མཛེས་
མིན་གྱི་གནད་དོན་ཡིན་ཏེ། དེ་ནི་ང་ཚོས་ཀླད་པ་དཀྲུག་ནས་འདང་རྒྱག་
དགོས་པ་ཞིག་མིན་པར་ལྷན་སྐྱེས་ཀྱི་ནུས་པས་ང་ཚོར་དེ་ལྟར་སྒྲོན་པར་བྱེད།
བཞིན་རས་སྐོར་བདག་གིས་ཆེས་ཐོག་མར་བརྟག་པར་བྱ་བ་ནི་རུས་སྒྲོམ་གྱི་སྐོར་
ཡིན། དེ་ཡང་ཐོག་མར་གྱུར་པ་ནི་སྣ་ཡི་དབྱིབས་དྲང་ཞིང་མཛེས་པ་ཞིག་ཡིན་
དགོས་པ་ནི་གཙོ་བོ་ཡིན། གཞན་དུ་སྣ་མཚམས་ཐུང་ཞིང་། དབྱིབས་ལེབ་
པ་དག་ནི་འདིར་བརྗོད་པར་བྱ་བ་མ་ཡིན་ནོ། །གནའ་བོའི་དུས་ནས་བཟུང་སྣ་
དབྱིབས་སྟེང་ཕྱོགས་སམ་ཡང་ན་འོག་ཕྱོགས་སུ་ཅུང་ཟད་གུག་པ་དག་གིས་་
གཞོན་ནུ་མ་ཅི་ཙམ་ཞིག་གི་ལས་དབང་ལ་དབང་བསྒྱུར་པ་སུ་ཞིག་གིས་འཆད་
པར་ནུས་ཏེ་ནུས་པ་མ་ཡིན་ནོ། །འདི་ནི་རིགས་རྒྱུད་ཀྱི་དབྱིབས་གཟུགས་དང་
འབྲེལ་བའི་དོན་བྱ་ཆེན་པོ་ཞིག་ཡིན་པས་ན། དེ་ལྟར་གྱུར་པའང་དོན་དུ་སྣང་
ཚུལ་རང་བཞིན་པ་ཞིག་གོ། སྲོག་ཆགས་སྤྱིའི་དབང་དུ་བཏང་ན་མགལ་རུས་
ཆུང་ངུ་ལས་བྱུང་བའི་ཁ་ཡི་བུ་ག་ཆུང་ངུ་དེ་དག་ནི་མིའི་རིགས་ཀྱི་བཞིན་གདོང་
གི་ཁྱད་རྟགས་ཡིན་པས་ཤིན་ཏུ་གལ་ཆེ་བ་ཞིག་ཡིན། གཞུག་ཕྱོགས་སུ་ཀོང་
པོར་གྱུར་པའི་མ་མགལ་ནི་ཤིན་ཏུ་མི་སྡུག་པ་ཞིག་སྟེ། ཅུང་ཙམ་སྔོན་ཕྱོགས་
སུ་འབུར་བའི་མ་མགལ་དེ་མིའི་རིགས་ལ་ཆེད་དུ་ཡོད་པའི་ཁྱད་རྟགས་ཤིག་ཏུ་
གྲུབ་པའི་ཕྱིར་རོ། །མཇུག་མཐར་འཆད་པར་བྱ་བ་ནི་མཛེས་སྡུག་ལྡན་པའི་
མིག་དང་ཐོད་པ་ཡིན་ཏེ། དེ་དང་བསམ་བློའི་ཁྱད་པར་ཅན་གྱི་ངོ་བོའི་བར་
འབྲེལ་བ་ཡོད་ལ། ལྷག་པར་དུ་མ་ལས་བརྒྱུད་པའི་ཤེས་རབ་ཀྱི་ངོ་བོ་དང་
འབྲེལ་བ་ཡོད།
བུད་མེད་དག་གི་ལྟ་ཚུལ་གྱི་ཕྱོགས་སུ་འགྲེང་ནས་བུད་མེད་ཀྱི་འདུ་ཤེས་
གཏིང་མའི་ཆ་ནས་མོས་བཀུར་བྱེད་པའི་འདེམས་སྒྲུག་ཆ་རྐྱེན་དག་ཞིབ་ཅིང་ཕྲ་
བའི་སྒོ་ནས་རེ་རེ་བཞིན་བརྗོད་པར་བྱ་བ་ནི་ཁོ་བོས་ནུས་པར་མི་འགྱུར་ཡང་།
ཆེ་ཕྱོགས་ནས་བཤད་ན། གཤམ་གྱི་ཁག་འགའ་ལྟར་འདོད་པར་ངེས་ཏེ།
དང་པོ། མོ་རྒྱུད་དག་ནི་ན་ཚོད་ལོ་སུམ་ཅུ་ནས་སུམ་ཅུ་སོ་ལྔའི་བར་གྱི་སྐྱེས་པ་
དག་ལ་དགའ་བ་རེད། མ་གཞིར་མིའི་རིགས་ཀྱི་མཛེས་སྡུག་དེ་ཡང་རྩེར་སོན་
པའི་སྐབས་ནི་ན་གཞོན་གྱི་དུས་སྐབས་ཡིན་མོད། འོན་ཀྱང་བུད་མེད་དག་
གོང་སྨྲས་ན་ཚོད་ཀྱི་སྐྱེས་པ་ལ་དགའ་བའི་གནས་ལུགས་ནི་འདི་ལྟར་ཡིན་ཏེ།
བུད་མེད་དག་འགུགས་བྱེད་ནི་སྤྲོ་མོས་མ་ཡིན་པར་ལྷན་སྐྱེས་ཀྱི་ནུས་པ་ཡིན་
པས། ལྷན་སྐྱེས་ཀྱི་ནུས་པས་ཁོ་ཚོ་ལ་གོང་སྨྲས་ན་ཚོད་ནི་སྐྱེ་འཕེལ་ནུས་པ་
རྩེར་སོན་པའི་དུས་སྐབས་ཡིན་པ་སྒྲོན་པར་བྱེད། སྤྱིར་བཏང་དུ་བུད་མེད་
ཚོས་སྐྱེས་པ་དག་གི་མཛེས་པའམ་ལྷག་པར་དུ་བཞིན་རས་ཀྱི་མཛེས་སྡུག་དེ་ཕལ་
ཆེར “ལྟ་བཞིན་དུ་མི་མཐོང” སྟེ། ཕལ་ཆེར་བུ་རྒྱུད་ཀྱི་མཛེས་དང་མཛེས་
མིན་གྱི་གནད་དོན་དེ་མ་ལས་བརྒྱུད་པའི་ཆ་ཁོ་ནར་འབྲེལ་བ་ཡོད་པས་དེ་ལྟར་
གྱུར་པ་ཡིན་ནམ་སྙམ། སྐྱེས་པ་ཚོའི་སྟོབས་ཤུགས་དང་སྤོབས་པ་དེ་ནི་བུད་
མེད་ཀྱི་སེམས་པ་དབང་དུ་བྱེད་པའི་ཆ་རྐྱེན་གཙོ་བོ་ཡིན་ཏེ། དེ་གཉིས་ལས་
བུ་རྒྱུད་ལུས་ཁམས་བདེ་ཐང་ཅན་སྐྱེད་པར་ནུས་ཤིང་། བུ་རྒྱུད་ཀྱི་སྲུང་སྐྱོབ་
པ་དཔའ་སྤོབས་དང་ལྡན་པ་ཞིག་ཡིན་པ་ལེགས་པར་མཚོན་ནུས། སྐྱེས་པ་
ཚོའི་ལུས་ཁམས་ཀྱི་ཞན་ཆའམ“དབྱིབས”ཉམས་པ་སོགས་ཀྱི་ཐད། བུད་
མེད་རང་ལའང་དེ་དང་རིགས་འདྲའི་ཞན་ཆ་ཡོད་པའམ་ཡང་ན་ཞན་ཆ་དེ་སྐོང་
བའི་མཛེས་ཁྱད་རང་ལ་ཡོད་པ་ཡིན་ནམ། གང་ལྟར་བུ་རྒྱུད་སྐྱེད་སྙོར་བྱེད་
སྐབས་བུད་མེད་ཚོས་དེ་དག་ལ་ཅི་མི་སྙམ་པར་བྱེད། སྐྱེས་པ་དག་གི་ཞན་ཆ་
དེ་བུ་རྒྱུད་ལ་བརྒྱུད་པར་མི་བྱེད་མོད། འོན་ཀྱང་སྐྱེས་པར་ཁྱད་དུ་ཡོད་ཅིང་
མ་ལས་བརྒྱུད་ཐབས་མེད་པའི་ཆ་དག་དེར་མི་འདུ། དཔེར་ན་རུས་སྒྲོམ་གྱི་
ཆགས་སྟངས་དང་། རྒྱ་ཆེ་བའི་ཕྲག་ཞེང་། གུ་དོག་པའི་དཀུ་སྐབས།
རྒྱུད་དྲང་བའི་བྱིན་པ། སྟོབས་ཤུགས་དང་དཔའ་སྤོབས་བཅས་དང་ཁ་སྤུ་
སོགས་ཀྱིས་མཚོན་ནོ། །དེའི་ཕྱིར་བུད་མེད་དག་རྒྱུན་པར་སྐྱེ་གཟུགས་ཕལ་བ་
ཡིན་པའི་སྐྱེས་པ་ལ་དགའ་བར་བྱེད་མོད། སྐྱེས་པ་ཕོ་ཡི་ཉམས་དང་མི་ལྡན་
པ་ལ་གཏན་ནས་དགའ་མི་སྲིད་པའི་རྒྱུ་མཚན་ཡང་འདི་ལ་ཐུག་ཡོད། འདི་ནི་
ཁྱད་ཆོས་གཉི་ག་མཉམ་དུ་འདུས་ལ་གསབ་སྙོམ་བྱས་རྗེས་ཀྱི་ཞན་ཆ་ཡིན་པས།
བུད་མེད་དག་གིས་དེ་ལ་ཅི་ཡང་བྱ་རུ་མེད།
དབང་པོའི་དགའ་བའི་རྨང་རྡོ་འཕྲེད་དུ་གཅོད་པའི་དོགས་འཚེར་གྱི་ཆ་
རིགས་གཉིས་པ་ནི་བསམ་བློའི་ངོ་བོར་འབྲེལ་བའི་སྐོར་ཡིན། འདིའི་སྐོར་ང་
ཚོས་དོན་དངོས་ཤིག་རྟོགས་བྱུང་བ་ནི། བུད་མེད་དག་སྐྱེས་པ་ཚོའི་གཤིས་
ཁམས་ཀྱི་ཁྱད་པར་ཅན་གྱི་ངོ་བོ(སེམས་ཀྱི་ངོ་བོ་ཁྱད་པར་བ)ཁོ་ནས་འགུགས་
བཞིན་ཡོད་ལ། གཤིས་ཁམས་དེ་ནི་ཕ་ལས་བརྒྱུད་པ་ཞིག་ཡིན། བུད་མེད་
ཀྱི་སེམས་དབང་དུ་བྱེད་པའི་རྒྱུ་རྐྱེན་ཕལ་ཆེ་བ་ནི་བརྟན་ཅིང་བརླིང་བའི་བློ་ཁ་
དང་། འཕྲལ་ཐག་ཆོད་པ། སྤོབས་པ། སྙིང་ཉེ་བ་དང་ཟོལ་མེད་པ་་
སོགས་ཀྱི་གཤིས་ཀ་དེ་ཚོ་ཡིན། དེ་ལས་ལྡོག་སྟེ་ཤེས་རབ་ཕྱོགས་ཁྱད་དུ་་་་་
འཕགས་པ་ཡིས་བུད་མེད་ལ་ཐད་ཀའམ་ལྷན་སྐྱེས་ནུས་པའི་རང་བཞིན་གྱི་ནུས་
ཤུགས་ཅི་ཡང་མི་ཐོན་ཏེ། དེ་དག་ཕ་ལས་བརྒྱུད་པ་མ་ཡིན་པའི་ཕྱིར་རོ། །
སྐྱེས་པ་གོ་སྟོབས་ཞན་པ་ལ་བུད་མེད་དག་གིས་མཉམ་པར་མི་འཇོག་ཅིང་།
དེ་ལས་ལྡོག་སྟེ་ཁྱད་དུ་ཐོན་པའི་བསམ་བློའི་སྟོབས་ཤུགས་དང་སྐྱེས་ཐོབ་ཀྱི་ཤེས་
རབ་དག་རྒྱུན་ལྡན་ལས་བརྒལ་པའི་རིགས་སུ་རྩི་ཞིང་། མི་ལེགས་པའི་མཇུག་
འབྲས་སྐྱེད་པར་འདོད། དེའི་ཕྱིར། བླུན་པོ་དང༌། མི་སྡུག་པ། དམུ་
རྒོད་པ་དག་ཤེས་རབ་ལྡན་ཞིང་། བློ་སྦྱོང་འཛོམས་ལ། ཡིད་དུ་འོང་བའི་
སྐྱེས་པ་ཚོ་ལས་རྣམ་པར་རྒྱལ་ཏེ། མཛེས་མ་དག་གི་སེམས་པ་བདག་གིར་
བགྱིད་པའི་གནས་ཚུལ་རྟག་པར་འབྱུང་ངེས་ཡིན། ད་དུང་གཞན་ཞིག་ནི་
དགའ་བའི་བརྩེ་དུང་གི་དབང་གིས་གཅིག་ཏུ་འདུས་པ་ལའང་བསམ་བློའི་་་
ཕྱོགས་ནས་ཕན་ཚུན་ཡོངས་སུ་ཐ་དད་པ་ཡོད་དེ། དཔེར་ན། ཁྱོ་བོ་འགའ་
ཞིག་དམུ་རྒོད་དང་། སྦོམ་རགས་ཅན། མཐོང་ཐོས་ཉུང་བ་བཅས་ཡིན་པ་
ལ། བཟའ་ཟླ་མོ་ནི་གཤིས་འཇམ་ཚོར་བ་གྲུང་བ་དང་། སེམས་ཞིབ་ཅིང་།
བློ་སྦྱོང་དང་ལྡན་པ། མཛེས་འཛིན་ལྟ་བ་བདོག་པ་ཞིག་ཡིན་པ་དང་། ཡང་
ན་སྐྱེས་པ་ལ་ལ་རིག་པ་སྨྲ་བ་དང་། སྐྱེས་ཐོབ་ཀྱི་ཤེས་རབ་དང་ལྡན་པ་ཞིག་
ཡིན་པ་ལ་བཟའ་ཟླ་མ་ནི་ཤེས་ཡོན་ཅི་ཡང་མེད་པ་ཡིན་པ་ལྟ་བུས་མཚོན་ནོ། །
“འདོད་པའི་ལྷ་མོ་ཝེ་ན་སི་ཡིས་འཛུམ་དགོད་བརྩེ་བ་དང་བྲལ་པ་ཞིག་
གིས་རྟག་པར་ལུས་སེམས་གང་རུང་གི་ཆ་ནས་ཕན་ཚུན་མི་འདྲ་བ་གཉིས་མཉམ་
གཅིག་ཏུ་དམ་པོར་སྦྲེལ་བར་བྱེད།” དེའི་རྒྱུ་མཚན་ཡང་རྗེས་སུ་ཆགས་པ་ནི
རྗེས་སུ་དཔག་པའི་ཤེས་རབ་ལ་མི་བརྟེན་པར། གཤིས་ཁམས་ལ་བརྟེན་ནས་
དེ(རྗེས་དཔག)དང་ཀུན་ནས་ཐ་དད་པའི་དོགས་འཚེར་གྱི་ཆ་ཞིག་དབང་དུ་
སྒྱུར་བ་ཡིན་པ་ལ་རག་ལས། འདི་ནི་ལྷན་སྐྱེས་ཀྱི་ནུས་པས་དོགས་འཚེར་བྱེད་
པའི་ཆ་དག་ཡིན། གཉེན་སྒྲིག་གི་དམིགས་ཡུལ་ནི་ཁྱོ་ཤུག་བར་བརྩེ་མོས་ཀྱིས་
ཁེངས་པའི་གླེང་མོལ་ལ་རོལ་ཆེད་མིན་པར་བུ་རྒྱུད་བསྐྲུན་པའི་ཆེད་ཙམ་ཡིན།
གཉེན་སྒྲིག་ཅེས་པའང་སེམས་དང་སེམས་གཅིག་ཏུ་བསྲེ་བ་མ་ཡིན་པར་ལུས་
དང་ལུས་མཉམ་དུ་སྦྱོར་བ་ཡིན། དེའི་ཕྱིར། བུད་མེད་དག་གིས་གལ་ཏེ་
སྐྱེས་པ་ཚོའི་བསམ་བློའི་ཁྱད་འཕགས་ཀྱི་ཆ་ལ་བསྟོད་བསྔགས་བྱེད་ན་དེ་ནི་རྫུན་
ཟོབ་དགོད་བྲོ་བ་ཁ་ཁོག་མི་མཚུངས་པའི་གཏམ་དུ་ངེས། དེ་ལྟར་མིན་ཚེ་རྒྱུན་
ལྡན་གྱི་ངང་ཚུལ་ལས་འཆོལ་བ་དག་གི་འུད་བརྗོད་ཀྱི་གཏམ་ཙམ་ཡིན། སྐྱེས་
པ་དག་ནི་དེ་ལས་ལྡོག་སྟེ། ཁོ་ཚོའི་ལྷན་སྐྱེས་ཀྱི་ནུས་པར་གཏོགས་པའི་དགའ་
བའི་བརྩེ་དུང་དེ་བུད་མེད་ཀྱི་ཁྱད་ཆོས་དང་ཁྱད་གཤིས་ཀྱིས་དབང་དུ་བྱེད་པ་
མིན་ཏེ། སོ་ཁེ་ར་ཏིས་དང་དེ་དང་འདྲ་བ་དག( མི་ཉུང་བ་ཞིག་ཡོད)གིས་སོ་
སོའི་རན་ཏེ་ཕེ(5)རྙེད་དོན་ཡང་གནས་ལུགས་འདི་ལ་ཐུག་ཡོད། དེ་ལས
གཞན་ཧྲ་ཝོན་དང་། ཏོའུ་རི པེ(6)པེའུ་རུན་སོགས་ཀྱི་གནས་ཚུལ་ཡང་དེ་
འདྲ་བ་ལས་མ་འདས། འོན་ཀྱང་ཤེས་རབ་ནི་མ་ལས་བརྒྱུད་པ་ཡིན་པས།
འདིར་བྱེད་ནུས་ཐོན་པར་མ་ཟད། དེའི་ཤུགས་རྐྱེན་གྱི་ནུས་པ་ནི་ཤིན་ཏུ་ཆེ་
སྟེ། ལུས་ཀྱི་མཛེས་པ་དེ་གལ་ཆེ་ཞིང་བྱེད་ནུས་ཐད་ཀར་དུ་ཐོན་ནའང་གོང་
སྨྲས་ཤུགས་རྐྱེན་གྱི་ནུས་པ་དེ་དེ་ལས་ཀྱང་བརྒལ་པ་ཞིག་ཡིན། དེའི་དབང་
གིས་མ་མར་གྱུར་པ་འགའ་ཞིག་གིས་ཀྱང་བྱེད་ནུས་དེ་མྱོང་བའམ་ངོས་ཟིན་པར་
བརྟེན། རང་གི་བུ་མོ་ལ་མཛེས་རྩལ་དང་སྒྲ་རིག་སྣ་ཚོགས་སློབ་ཏུ་བཅུག་ནས་
སྐྱེས་པ་དག་འགུགས་པའི་ཐབས་སུ་བྱེད། འདི་ཡང་མིའི་རྩོལ་བའི་ཐབས་ལ་
བརྟེན་ནས་ཤེས་རབ་ཀྱིས་མ་འདང་བའི་ཆ་སྐོང་གསབ་བྱེད་པ་ཞིག་སྟེ། ནུ་མ་
དང་འཕོངས་ཚོས་བཅོས་མ་ཡིས་བུད་མེད་ཀྱི་ཡིད་འགུགས་ནུས་པ་ཇེ་དྲག་ཏུ་
གཏོང་བའི་གནས་ལུགས་དང་གཉིས་སུ་མ་མཆིས་ཏེ། འོན་ཀྱང་འདིར་གྲོས་
སྡུར་གྱི་བརྗོད་བྱར་འོས་ཤིང་། ཀློག་མཁན་དག་གིས་མི་བརྗེད་པར་ཡིད་ལ
ངེས་པར་བྱ་བ་ཞིག་ཡོད་པ་ནི། མི་སུ་ཞིག་ཡིན་ཡང་རུང་སྟེ་ཕོ་མོ་རྗེས་སུ་
ཆགས་པའི་སྐབས་སུ་ནི་ལུས་ཁོ་ན་ལས་ཐད་ཀར་དང་ལྷན་སྐྱེས་ཀྱི་ནུས་པའི་
ཡིད་འགུགས་བྱེད་ནུས་ཐོན་པ་ཡིན། མཛངས་ཤིང་སྦྱངས་ཡོན་ལྡན་པའི་མོ་
རྒྱུད་འགའ་ཞིག་སྐྱེས་པའི་ཤེས་རབ་ནུས་རྩལ་དང་བསམ་བློའི་ཁྱད་འཕགས་ཀྱི་
ཆ་གཙིགས་སུ་འཛིན་པའམ།། སྐྱེས་པ་དག་དཔྱོད་ཤེས་ཀྱི་བསམ་གཞིག་་་་་
གཏིང་དཔགས་པའི་དབང་གིས་བུད་མེད་ཚོའི་ཁྱིམ་ཐབ་ཏུ་འགྲོ་བར་ཁས་ལེན་
པའི་གཤིས་ཀ་ལ་ཚོད་བལྟའམ་རྟོག་ཞིབ་བྱེད་སྲིད་མོད། འོན་ཀྱང་འདི་དག་
ཚང་མ་དཔྱད་རྩོམ་འདི་གར་དཔྱད་བྱའི་གནད་དོན་དང་འབྲེལ་བ་མེད།
དོན་བྱ་འདི་དག་གཉེན་སྒྲིག་བྱེད་སྐབས“དཔྱོད་ཤེས་འདེམས་སྒྲུག”གི་རྨང་
གཞིར་འགྱུར་ངེས་མོད། ང་ཚོའི་དཔྱད་པ་གཏང་ཡུལ་དུ་གྱུར་པའི“བརྩེ་
དུང་ཤུགས་དྲག་པའི་ཕོ་མོའི་རྗེས་ཆགས” ལ་འབྲེལ་བ་ཅི་ཡང་མེད།
འདིར་སླེབས་རེག་བར་དུ་བདག་གིས“ལྟོས་མེད་ཀྱི་ཚད་གཞལ་ཆ་རྐྱེན
ཏེ། མང་མང་སྤྱི་ངོས་ཀྱི་དོགས་འཚེར་གྱི་ཆ་ལ་རྟོག་ཞིབ་བྱས་པ་ཡིན་ལ།
གཤམ་ནས་མི་སྒེར་ངོས་དང་འབྲེལ་བའི་ལྟོས་བཅས་ཀྱི་ཆ་རྐྱེན་འཆད་པར་བྱ་སྟེ།
རིགས་འདི་དག་གི་དཔྱད་ཞིབ་ཆ་རྐྱེན་ནི། ཕྱིར་མངོན་པའི་རིགས་རྒྱུད་ཀྱི
“དབྱིབས་གཟུགས”ཡོངས་སུ་མི་ཚང་བའི་ཆ་ལེགས་བཅོས་དང་། འདེམས་
སྒྲུག་པ་རང་ངོས་ཀྱི “དབྱིབས་གཟུགས” ཉམས་པ་གསོ་བཅོས་བྱས་ནས།
བསླད་མེད་པའི་དཔེ་དབྱིབས་སུ་སླར་གསོ་བ་དམིགས་ཡུལ་དུ་བྱེད་པ་ཞིག་ཡིན།
དེའི་ཕྱིར་སྐབས་སུ་བབ་པ་པོ་དེས་རང་ངོས་ན་མེད་པའི་ཆ་ལ་གནས་ཡུལ་འདི་
རིགས་སུ་ལྷག་ཏུ་དགའ་བར་བྱེད། ལྟོས་བཅས་ཀྱི་ཆ་རྐྱེན་འདི་རིགས་རྨང་
གཞིར་བྱས་པའི་འདེམས་སྒྲུག་ནི་རང་ངོས་ཀྱི་སྐྱེས་ཐོབ་ཀྱི་ངོ་བོར་གཞི་བྱེད་
ཅིང་། རང་སྒེར་གྱི་སྐྱེས་ཐོབ་ཀྱི་ངོ་བོ་དམིགས་ཡུལ་དུ་བྱེད་པས་ན། གོང་
སྨྲས“ལྟོས་མེད་ཆ་རྐྱེན”དམིགས་འབེན་དུ་བྱས་པའི་ཆ་རྐྱེན་དག་དང་བསྡུར་
ན་ལྷག་པར་ངེས་གཏན་ཡིན་ཅིང་། གསལ་ལ་གཞན་སྤོང་གི་རང་བཞིན་དང་
ལྡན། དེས་ན། དངོས་གནས་བརྩེ་དུང་ཤུགས་དྲག་པའི་ཕོ་མོ་རྗེས་ཆགས་
ཀྱི་རིགས་ཕལ་མོ་ཆེ་ཞིག་ལྟོས་བཅས་ཀྱི་དཔྱད་ཞིབ་ཆ་རྐྱེན་འབྱུང་རྩར་བྱས་པ་
ཡིན་ལ། གཏིང་མི་ཟབ་པའི་དགའ་བའི་བརྩེ་དུང་དཀྱུས་མ་དག་ལྟོས་མེད་
ཚད་གཞལ་གྱི་ཆ་རྐྱེན་འབྱུང་ཁུངས་སུ་བྱས་པ་ཞིག་ཡིན། དེའི་ཕྱིར་ན་དགའ་
བའི་བརྩེ་དུང་གི་མེ་ལྕེ་ཤུགས་དྲག་པོ་སྦར་པ་ལ་སྤྱིར་བཏང་གིས་མཛེས་སྡུག
ཕུལ་ཕྱིན་དང་སྐྱོན་གྱི་དྲི་མ་ཙམ་གྱིས་མ་གོས་པའི་བུད་མེད་ཅིག་དགོས་པའི་
ངེས་པ་མེད། བརྩེ་དུང་ཤུགས་དྲག་པའི་རྗེས་ཆགས་འདི་རིགས་ལ་འགྲུབ་
བྱེད་ཀྱི་རྒྱུ་འགའ་ཞིག་ཚང་དགོས་ཏེ། རྫས་འགྱུར་ལ་དཔེ་རུ་བྱས་ན། སྐྱུར
དང་བུལ་ཏོག་གཉིས་རང་བཞིན་དཀྱུས་མའི་ལན་ཚྭ་རུ་འགྱུར་བའི་སྐབས་་
འབྱུང་བའི “སྙོམས་སྦྱོར་ནུས་པ”དང་འདྲ། འདིར་གཙོ་བོ་གཤམ་གྱི་འགྲུབ་
རྒྱུ་ཁ་ཤས་ཡོད་དགོས་ཏེ། དང་པོ། མི་སུ་ཡིན་ལ་མ་ལྟོས་པར་དབང་པོའི་
ཕྱོགས་ཚང་མར་ཕྱོགས་སུ་ལྷུང་བའི་ཆ་ཡོད་དེ། ཕོ་གཤིས་རྒོད་དྲགས་པའམ་
མོ་གཤིས་གཉོམ་ཆེས་པ་ཞིག་ཡིན། མི་ཆེ་གེ་མོ་ཞིག་གི་ཕྱོགས་ལྷུང་དེ་མི་་
གཞན་ཞིག་དང་བསྡུར་ན་དེ་ཉིད་གསལ་བོར་མཐོང་ཐུབ། ཕྱོགས་སུ་ལྷུང་
བའི་ཆ་དེར་གལ་ཏེ་ཕོ་མོའི་དབྱེ་བ་རང་ལས་ཐ་དད་པའི་མི་ཞིག་ལས་ཡོ་གསབ་
ལེགས་པོ་བྱུང་ན་དེ་ནི་སྙོམས་སྦྱོར་བྱེད་ནུས་ཐོན་པ་རང་ཡིན། ཕུང་པོ་བྱེ
བྲག་པ་གསར་དུ་སྐྱེས་པའི་མིའི་རིགས་ཀྱི་དཔེ་དབྱིབས་གསབ་བཅོས(ཕུང་པོ
བྱེ་བྲག་པ་འགྲུབ་པར་བྱེད་པ་ནི་བྱ་དངོས་ཐམས་ཅད་ཀྱི་དམིགས་ཡུལ་ཡིན)
བྱེད་ཆེད། ཅིས་ཀྱང་རང་ཉིད་ཀྱི་ཕྱོགས་སུ་ཆད་པའི་ཆ་དེ་ལས་ལྡོག་ཟླར་གྱུར
པའི་ཕྱོགས་སུ་ཆད་པ་ཞིག་ཡོད་དགོས། ལུས་ཁམས་རིག་པ་སྨྲ་བ་དག་གིས་
རྟོགས་པ་ལྟར་ན། ཕོ་མོ་གང་རུང་ལ་མ་ལྟོས་པར་ཚད་དང་དུས་རིམ་གྲངས
མེད་པའི་དབང་པོའི་ཆ་ནས་ཕྱོགས་སུ་ཆད་པའི་སྣང་ཚུལ་ཡོད། དུས་རིམ་དེ་
དག་བརྒྱུད་ནས་སྐྱེས་པ་དག་ཚབས་ཆེ་བ་ན་འཛེམ་པར་བྱ་བའི“Gynan-
derདང“Hypospadaus” (འགྱུར་བ་མ་ནིང་གི་རིགས་ཤིག) ལ་འགྱུར་
བའམ་ཡང་ན་ཆུ་ལམ་གས་པའི་རིགས་སུ་འགྱུར་ལ། བུད་མེད་ཡིན་ན་རྩིང
ཤིང་གཡེར་བག་རྒོད་པ“Androgryne”(འགྱུར་བ་མ་ནིང་གི་རིགས་ཤིག)
ཞིག་ཏུ་འགྱུར་བས། འགྱུར་བ་དེ་གཉིས་ཚང་མ“Hermaphrodismus”
(མཚན་གཉིས་མ་ནིང) ལ་ཡོངས་སུ་འགྱུར་ཐུབ་པས། ཐོག་མཐའ་བར་་
གསུམ་དུ་མཚན་མ་བར་མའི་གནས་སུ་སྡོད་པས། བུ་རྒྱུད་སྐྱེད་བྱེད་དུ་འགྱུར་
ཐབས་མེད། ཕུང་པོ་བྱེ་བྲག་པ་གཉིས་དེ་བར་མའི་གནས་སུ་སྡོད་ཐུབ་པ་ནི་
སྐྱེས་པའི་རང་བཞིན་གྱི་ངོ་བོ་ཚད་ངེས་ཅན་ཞིག་ཏུ་ཡོད་པ་དེ་མོ་རྒྱུད་རང་
བཞིན་གྱི་ངོ་བོ་ཚད་ངེས་ཅན་དུ་སོན་པ་ལ་འཚམ་པའི་རྐྱེན་གྱིས་ཡིན་ཏེ།
ལྟར་བྱུང་བས་ཕྱོགས་གཉི་གའི་ཕྱོགས་ཆད་ཀྱི་ཆ་དེ་ཕན་ཚུན་གསབ་ཐུབ་པ་ཡིན།
དེའི་རྐྱེན་གྱིས་སྐྱེས་པའི་རང་བཞིན་གསལ་ཤོས་ཡིན་པའི་སྐྱེས་པ་དེས་བུད་མེད་
ཀྱི་རང་བཞིན་གསལ་ཤོས་ཡིན་པའི་བུད་མེད་འཚོལ་བར་བྱེད་ལ། དེ་ལས་
ལྡོག་པ་ཕོ་ཉམས་མེད་པའི་སྐྱེས་པ་དེས་ཕོ་ཉམས་དང་ལྡན་པའི་བུ་མོ་དག་་
འཚོལ་བར་བྱེད། དེ་ལྟར་ཕུང་པོ་བྱེ་བྲག་པ་ཚང་མས“ཕོ་མོའི་ཕྱོགས་ལྷུང་གི་
ཚད”ལྟར་རང་ལ་འཚམ་པ་ཞིག་འཚོལ་བར་བྱེད། སྐབས་འདིར་དེ་གཉིས་
བར་ཚད་ཅི་འདྲ་ཞིག་གི་སྡུར་ཚད་དགོས་ཤེ་ན། དེ་ནི་མི་སོ་སོའི་རང་རང་གི་
ལྷན་སྐྱེས་ཀྱི་ནུས་པ་ལ་བརྟེན་ནས་ཚོར་རྟོགས་བྱེད་པ་ཞིག་ཡིན་ལ། དེ་ཙམ་
དུ་མ་ཟད་དེ་ནི“ལྟོས་བཅས་ཆ་རྐྱེན”གཞན་དག་དང་འདྲ་བར་དགའ་བའི་
བརྩེ་དུང་ཟབ་མོ་བསྐྲུན་པའི་རྨང་གཞིའི་སྟེང་མཉམ་དུ་བཙུགས་པ་ཞིག་ཡིན།
དེའི་ཕྱིར། རྗེས་སུ་ཆགས་བཞིན་པའི་མི་དག་གིས“ཕན་ཚུན་བླ་སྲོག་སྙོམས་
པར་འདྲེས་པ”ཞེས་རང་ཉིད་དེ་ལྟར་སྨྲ་བར་བྱེད་མོད། འོན་ཀྱང་གནས་
ཡུལ་མང་ཤོས་ལ་མཚོན་ན་སྙོམས་འདྲེས་དེ་ནི་གསར་སྐྱེས་བུ་རྒྱུད་དང་དེའི་བདེ་
ཐང་ལ་འབྲེལ་བའི་གནད་དོན་གྱི་གཞི་རྩ་རུ་གྱུར་པ་ཙམ་ཡིན་ལ། ད་དུང་
སྨྲས་ན་ཕྱོགས་འདི་ནི་སྙོམས་འདྲེས་ཀྱི་གནད་དོན་ལས་གལ་ཆེ་བ་ཤིན་ཏུ་གསལ་
བོ་ཡིན་ཏེ། བླ་སྲོག་གི་སྙོམས་འདྲེས་དེ་གཉེན་སྒྲིག་བྱས་རྗེས་ཡུན་རིང་མི་
འགྱངས་པར་རྟག་པར་འགྱུར་ཐེངས་གཅིག་གིས་སྙོམས་འདྲེས་མིན་པ་ཚབས་
ཆེ་བ་ཞིག་ཏུ་འགྱུར་འགྲོ། འདིར་གཞན་རིགས་ཀྱི་དཔྱད་ཞིབ་ཆ་རྐྱེན་གྱིས་
བསླད་ཡོད་དེ། ཆ་རྐྱེན་འདི་ནི་ཕུང་པོ་བྱེ་བྲག་པ་ཡི་གཉོམ་ས་དང༌། ཞན་
ཆ། “དབྱིབས” ཉམས་པ་བཅས་དེར་སྐྱེས་པའི་བུ་རྒྱུད་ཀྱི་ལུས་ཐོག་ཏུ་་་་
གཏན་དུ་མི་གནས་པའི་ཆེད་དམ། ཡང་ན་དེ་རིགས་རྒྱུན་ལྡན་ལས་འཆོལ་
བའི་སྒོ་ནས་འཕེལ་སྐྱེད་མི་བྱེད་པའི་ཆེད་ཡིན་པས་ན། ཕུང་པོ་བྱེ་བྲག་པ་
གཞན་གྱི་སྟོབས་ཤུགས་ལ་བརྟེན་ནས་ཞན་ཆ་དེ་དག་སེལ་བར་བྱེད་དགོས།
དོན་དངོས་འདི་ལས་དཔྱད་ན། སྐྱེས་པའི་ལུས་ཕུང་ཅི་ཙམ་རིད་ཅིང་ཞན་པ
དེ་ཙམ་གྱིས་བདེ་ཐང་དང་སྦོམ་རགས་ཅན་གྱི་བཟའ་ཟླ་ཞིག་འཚོལ་བར་བྱེད་ལ།
བུད་མེད་ཕྱོགས་ཀྱི་རེ་འདུན་ཡང་དེ་དང་འདྲ། འོན་ཀྱང་བུད་མེད་ཀྱི་ལུས་
སྟོབས་མ་གཞིར་ཞན་ཙམ་ཡིན་པས་ན། རྟག་པར་དེ་ཚོ་ཡན་ལག་རགས་པའི་
ཕོ་སྐྱེས་སྟོབས་ཉམས་ཅན་ལ་དགའ་བ་རེད། སྔ་མ་དེའི་འཕྲོ་རུ་འོས་པའི་
དཔྱད་ཞིབ་ཆ་རྐྱེན་ནི་ལུས་བོངས་ཆེ་ཆུང་གི་གནད་དོན་ཡིན། ཕོ་མོ་གང་ཡིན་
ལ་མ་ལྟོས་པར་དབྱིབས་ཆུང་འཇོན་ལེགས་སུ་གཏོགས་པ་ཐམས་ཅད་བོངས་
ཆེན་སྟོབས་ཉམས་ཅན་ལ་ལྷག་ཏུ་དགའ་མོས་ཡོད་པ་ཡིན། གཟུགས་བོངས་
ཆུང་བའི་སྐྱེས་པ་ལ་མཚོན་ན་དེའི་ཕ་ནི་ལུས་བོངས་ཤིན་ཏུ་བརྗིད་ཉམས་ཅན་
ཞིག་ཡིན་ཡང་སྲིད་མོད། རྒྱུད་སོན་དེ་འདྲ་ཆུང་ལ་གཉོམ་པའི་མ་ཡི་གཟུགས་
དབྱིབས་ལས་བྱུང་བས་ན་ལུས་བོངས་ཆེ་བའི་མོ་རྒྱུད་ལ་ཡིད་ཕྱོགས་པ་གཞན་
ལས་ལྷག་པ་ཞིག་ཡིན་ཏེ། རྒྱུ་མཚན་ཡང་ཁོ་རང་ཕ་རྒྱུད་ནས་བརྒྱུད་པའི་རྩ་
སྦུབས་མ་ལག་དེས་སྟོབས་དང་ལྡན་པའི་ཁྲག་རྒྱུན་ཞིག་འདོན་སྤྲོད་བྱེད་ཐུབ་
པར་ཡིད་ཆེས་ཡོད་པས་ཡིན། གཟུགས་བོངས་རགས་པའི་བུད་མེད་དག་
སྐྱེས་པ་བོངས་ཆེན་ལ་མོས་འདུན་མེད་པ་ནི་་ཚད་བརྒལ་མི་ཆེན”འབྱུང་བར་
ཞེད་པའི“རང་བྱུང”དམིགས་འདུན་ཞིག་ཡིན་ཏེ། བུད་མེད་ཀྱི་ལྷན་སྐྱེས་
ནུས་པ་ལས་མི་ཚན་དེ་འདྲ་ནར་སོན་རུང་བ་ཡིན་མོད་འཚོ་བཅུད་སྟོབས་ཤུགས་
ཞན་དྲགས་པ་ཤེས་རྟོགས་བྱུང་བའི་ཕྱིར་རོ། །དེ་ལྟ་ནའང་རིགས་དེར་གཏོགས་
པའི་བུ་མོ་སྐོར་ཞིག་གལ་ཏེ་སྤྱི་འབྲེལ་གྱི་གནས་སུ་མངོན་པར་ལྷང་དུ་ཐོན་པའི་
ཆེད་དུ་སྐྱེས་པ་ལུས་བརྗིད་ཆེ་བ་དག་བདམས་ནས་ཁྱོ་བོར་བྱས་ན་ནི། དེ་
ཚོའི་བུ་རྒྱུད་ཀྱིས་རྨོངས་སྤྱོད་ཀྱི་མཇུག་འབྲས་ངན་པ་དེ་ཉམས་སུ་མྱོང་ངེས་ཡིན།
དེར་མཐུད་པགས་མདོག་གི་དོགས་འཚེར་ལའང་ཐག་གཅོད་རང་བཞིན་གྱི་
བྱེད་ནུས་ཤིག་ཡོད། རིགས་རྒྱུད་དཀར་པོ་དག་མང་ཤོས་ཤིག་པགས་མདོག་
ནག་པོའ མ་ཁམ་པ་ཡིན་པའི་བཟའ་ཟླ་ལ་དགའ་མོས་ཡོད་མོད། ཕྱི་མ་གཉིས་
སྔ་མར་རེ་མོས་ཡོད་པ་ཉུང་ངུ་ལས་མི་མཐོང་། གནས་ལུགས་ནི་འདི་ལྟར་
ཡིན་ཏེ། སྐྲ་ལོ་སེར་ཞིང་མིག་འབྲས་ལྗང་བ་དག་ནི་དངོས་གནས་རིགས་རྒྱུད་
གཉིས་པར་གཏོགས་པ་སྟེ། རྣམ་པ་འགྱུར་བར་བགྲང་འོས་ཏེ། མ་གཞིར་
རྟ་དཀར་པོ་དང་ཙི་གུ་དཀར་པོ་མེད་པ་དང་མཚུངས། ཡོ་རོབ་གླིང་ལས་
གཞན་པའི་ས་ཁུལ་གང་དུའང་གདོད་སྐྱེས་ཀྱི་རིགས་རྒྱུད་དཀར་པོར་གཏོགས
པའི་མི་མེད་ལ། གླིང་སྣེའི་ས་ཁུལ་དང་ཉེ་བ་ནའང་མེད། ཡོ་རོབ་གླིང་ཁོ་
ནར་གདོད་སྐྱེས་ཀྱི་མི་དཀར་པོ་ཡོད་པ་ནི་རིགས་རྒྱུད་དཀར་པོ་དེ་མ་གཞིར་སི་
ཀེན་ཏི་ན་བེ་ཡ་ལས་བྱུང་བ་ཤིན་ཏུ་གསལ་བོར་འདུག འདིར་ཁོ་བོ་སྒེར་གྱི་
བསམ་འཆར་ཞིག་ཞར་ལ་གདོན་པར་བྱ་སྟེ། མ་གཞིར“དཀར་པོ”ནི་མིའི་
རིགས་ཀྱི་རང་བྱུང་པགས་མདོག་མིན་པར། ང་ཚོའི་མེས་པོ་དག་ནི་རྒྱ་གར་བ་
དང་འདྲ་བར་པགས་མདོག་ནག་པོའམ་ཁམ་པ་ཞིག་ཡིན་པས་ན། རིགས་
རྒྱུད་དཀར་པོ་བ་དག་ནི་གདོད་མའི་རང་བྱུང་གི་པང་ནས་སྐྱེས་པ་མ་ཡིན་ནོ། །
ནམ་རྒྱུན་ང་ཚོས“རིགས་རྒྱུད་དཀར་པོའི་མི”ཞེས་ཁ་ལ་རྒྱུགས་བདེ་བར་ཡོད་
མོད། དོན་དུ“རིགས་རྒྱུད་དཀར་པོའི་མི”དེ་མི་ཡི་རིགས་རྒྱུད་མ་ཡིན་པར་
དེ་ནི་ཁ་དོག་ཤོར་པའི་མི་ཡིན། ང་ཚོའི་མེས་པོ་ཚོ་ཆབ་རོམ་དང་ཁ་བས་
གཡོགས་པའི་བྱང་སྣེར་བརྟོལ་ཚེ་འཚོ་བ་དང་འགྲོ་སྡོད་མ་ལོབས་པའི་དབང་
གིས་ཕྱི་ཡུལ་ནས་ཁྱེར་འོངས་པའི་རྩི་ཤིང་དང་འདྲ་བར་འཚོ་ཐབས་བཙལ་ཞིང་།
རྩི་ཤིང་དེ་དག་དང་འདྲ་བར་དགུན་དུས་སུ་སླེབས་ཚེ“དྲོད་ཁང”དགོས་པར་
གྱུར། དེ་ལྟར་ལོ་ངོ་སྟོང་ཕྲག་དུ་མ་བརྒྱུད་མཐར་མི་དེ་དག་རྒྱུད་ཉམས་པར་
གྱུར་ཏེ་དཀར་པོར་སོང་། ལོ་ངོ་བཞི་བརྒྱའི་སྔོན་དུ་ཡོ་རོབ་གླིང་དུ་གནས་སྤོ་
བྱས་པའི་ཀྲེ་ཕུ་སེ་བ་དག་མ་གཞིར་རྒྱ་གར་མི་རྒྱུད་ཀྱི་རིགས་ཤིག་ཡིན་མོད།
ད་ལྟ་དེ་ཚོའི་པགས་མདོག་དེ་རྒྱ་གར་དང་ཡོ་རོབ་གླིང་པ་གཉིས་ཀྱི་བར་གནས་
སུ་སྣང་། དེའི་ཕྱིར“རང་བྱུང”གིས་དབང་པོའི་དགའ་བའི་དོན་བྱའི་ཁྲོད་
ནས་ཀྱང་འབད་འབུངས་སྒོས་སྐྲ་ལོ་ནག་ཅིང་། མིག་འབྲས་ཁམ་པའི་གདོད་
མའི་གནས་སུ་སླར་གསོ་བྱེད་བཞིན་ཡོད་ནའང་པགས་མདོག་དཀར་པོ་ཡིས་
སྔར་བཞིན“རང་བྱུང”གཉིས་པའི་གོ་གནས་བཟུང་ཡོད། དེ་ལྟ་ནའང་དེ་
ཡང་རྒྱ་གར་བའི་ཁམ་སྨུག་གི་པགས་མདོག་དེའི་རང་བཞིན་ཅན་ཡིན་པས།
ང་ཚོར་སུན་འཚེར་གྱི་སྣང་བ་སྐྱེད་པར་མི་བྱེད། མཇུག་མཐར་འཆད་པར་བྱ་
བ་ནི། ལུས་ཀྱི་ཆ་ཤས་གང་ཡིན་ལ་མ་ལྟོས་པར་ཕུང་པོ་བྱེ་བྲག་པ་སོ་སོ་ནས་
འབད་པས་རང་རང་གི་ཞན་ཆ་དང་ཉམས་རྒུད་དུ་གྱུར་པའི་ཆ་ཡོ་བཅོས་བྱེད་
ཅིང་། ཆ་ཤས་གང་ཞིག་ཅི་ཙམ་གལ་ཆེ་བ་དེ་ཙམ་གྱིས་དེར་འབད་པའི་་་
བརྩོན་ཤུགས་ཀྱང་ཆེ་རུ་འགྲོ་ངེས་ཡིན། དེའི་ཕྱིར་སེང་གེའི་སྣ་ལྟ་བུའི་གདོང་
ཉག་དག་གིས་བྱ་གདོང་ལྟ་བུའི་སྣ་སྒུར་ཤོས་ཆེ་བ་དག་མཐོང་ཚེ་དགའ་སྣང་
བརྗོད་ཐབས་བྲལ་པ་ཞིག་ཡོད་ལ གཞན་ལའང་རིགས་བསྒྲེས་སུ་སྣང་།
གཟུགས་བོངས་དང་ཡན་ལག་རིད་ཅིང་རིང་དྲགས་པའི་མི་དེས་ཡན་ལག་དང་
ལུས་བོངས་ཐུང་ཙམ་ཡིན་པའི་ཕོ་མོའི་དབྱེ་བ་རང་ལས་ཐ་དད་པ་དག་མཛེས་
པར་མཐོང་། མདངས་ཉམས་སམ་སྤོབས་ཉམས་ཀྱི་ཚད་གཞལ་ཆ་རྐྱེན་སྐོར་
ཡང་འགྲོ་ཕྱོགས་འདི་དང་ཉེ་བར་མཚུངས་ཏེ། སྤྱིར་བཏང་དུ་རང་ངོས་ལས་
ལྡོག་ཟླར་གྱུར་པ་ལ་དགའ་བ་འཛིན། འོན་ཀྱང་གནད་དོན་ནི་ཁྱོད་ཀྱིས་ཡུལ་
གང་དེའི་སྤོབས་ཉམས་གཞི་ནས་ཤེས་རྟོགས་བྱུང་ཡོད་མེད་ལ་རག་ལས་ཏེ།
ཁག་གམ་ཆ་གང་རུང་ཞིག་ཤིན་ཏུ་ཆ་ཚང་བའི་མི་དེ་ཆ་དེ་ཉིད་ཡོངས་སུ་འཐུས་
ཚང་མིན་པའི་ཡུལ་ལ་མི་དགའ་བའམ་དེ་ཉིད་དོན་གཉེར་མི་བྱེད་མོད། མི་
གཞན་དང་བསྡུར་ན་ཆ་དེ་ལ་མཉམ་པར་མི་འཇོག་པ་ཤོས་ཆེ་བ་ནི་དངོས་་
གནས་ཡིན་ཏེ། །ཆ་དེ་ཡིས་བུ་རྒྱུད་ལ་ཞན་ཆ་བཟོ་བའི་དོགས་པ་མེད་པའི་
ཕྱིར་རོ། །དཔེར་ན་པགས་མདོག་ཤིན་ཏུ་དཀར་ལ་འཇམ་པའི་མི་དེས་པགས་
མདོག་སེར་བོ་ཅན་མཐོང་ཚེ་མི་སྡུག་པའི་ཚོར་བ་མི་སྐྱེ་ལ། གང་པགས་མདོག་
སེར་བོ་ཡིན་པ་དེས་ཁ་བ་དུང་གི་ཁ་དོག་ལའང་སྐྱེངས་པ་སྟེར་བའི་པགས་་
མདོག་དཀར་པོ་དག་མཐོང་ཚེ་ནམ་མཁའི་ལྷ་ལྟར་མཛེས་པའི་ཚོར་བ་ཞིག་སྐྱེ་
བར་བྱེད། སྐྱེས་པ་ཚོ་བུད་མེད་ཤིན་ཏུ་མི་སྡུག་པ་ལ་དགའ་བ(འདི་འདྲ་མང་
པོ་མི་མཐོང་མོད) ནི་གོང་སྨྲས་ལྟར་ཕྱོགས་གཉིས་ཀྱི་མཐུན་པའི་ཆ་ཚད་ལ་
སྙོམས་སྦྱོར་འོས་འཚམ་བྱུང་བ་ཡིན་ལ། བུད་མེད་ཀྱི་རྒྱུན་ལྡན་ལས་འཆོལ་
བའི་རྣམ་གྲངས་མ་ལུས་པའང་ལྡོག་ཟླར་གྱུར་པའི་ཆ་རྐྱེན་ཕན་ཚུན་སྙོམས་སྦྱོར་
བྱུང་བའི་གནས་ཚུལ་འོག་བྱུང་བ་ཡིན་ཏེ། འདི་རིགས་ཀྱི་མཛའ་དུང་ལ་་
གོམས་སྲོལ་ཚད་མཐོན་པོ་ཞིག་ཡོད།
ང་ཚོས་བུད་མེད་ཚོ་ལ་མགོ་དཔྱད་མཇུག་བརྟག་བྱེད་པ་དང་། ཡིད་ལ་
འབབ་པའི་བུད་མེད་ལ་གཟབ་ནན་ངང་སྐྱོན་ཡོན་བརྗོད་པ། བུད་མེད་དག་
ལས་ཡང་ཡང་འདེམས་སྒྲུག་བྱེད་པ། གཉེན་སྡེབ་ཡུལ་དུ་གྱུར་པའི་བུད་མེད་
ལ་ལྟ་རྟོག་ཞིབ་མོ་བྱེད་པ། ཕྱོགས་གང་ནས་ཀྱང་གྲ་སྒྲིག་མ་ཚང་པ་མེད་པར་
བྱས་ནས་མགོ་སྐོར་འོག་མི་ཚུད་པར་བྱེད་པ། གཞན་ཡང་གཙོ་བོའི་ཆ་དག་
ཚད་ལས་བརྒལ་པའམ་མི་འདང་བ་ལ་དོ་སྣང་ཆེན་པོ་བྱེད་པ(བུད་མེད་ཀྱིས་
སྐྱེས་པ་ལའང་དེ་ལྟར་བྱེད) སོགས་འདི་རིགས་སུ་གཏོགས་པ་ཐམས་ཅད་་་་་
དམིགས་ཡུལ་གྱི་གལ་ཆེན་རང་བཞིན་དང་ཕན་ཚུན་བསྟུན་པ་ཞིག་ཡིན་ཏེ།
གསར་དུ་བསྐྱེད་བྱའི་བུ་རྒྱུད་ཀྱི་དབང་ཆ་ཡོངས་སུ་རང་ཉིད་ཀྱི་ལག་ཏུ་ཡོད་ལ།
དེ་ཚོས་ཚེ་གང་བོར་ཕ་མ་དང་འདྲ་བའི་ཁྱད་རྟགས་འཆང་དགོས། དཔེར་ན།
བུད་མེད་ལ་སྒལ་ཕྲག་ཅུང་ཟད་སྒུར་བའི་ཆ་ཞིག་ཡོད་ཚེ་དེའི་བུ་རྒྱུད་ཟེ་སྒུར་དུ་
འགྱུར་ངེས་ཆེ་ལ། གནས་ཚུལ་གཞན་རྣམས་ཐམས་ཅད་ཀྱང་ངང་ཚུལ་འདི་
ལས་མ་འདས། དོན་དག་འདི་དག་ཐད་འདུ་ཤེས་གསལ་བོ་མེད་པར་མ་ཟད།
དེ་ལས་ལྡོག་སྟེ། ཚང་མས་འདི་ལྟར་དཀའ་ངལ་དང་རྙོག་འཛིང་ལྡན་པའི་སྒོ་
ནས་འདེམས་སྒྲུག་བྱེད་པ་ཚང་མ་རང་ཉིད་སྤྲོ་བའི་ཆེད་དུ་ཡིན(སྤྲོ་བ་བྱ་བ་
འདིར་ནི་དོན་དངོས་སུ་འབྲེལ་བ་ཅུང་ཟད་ཀྱང་མེད) པར་འདོད། འོན་
ཀྱང་རང་ལུས་སྔོན་འགྲོའི་ཆ་རྐྱེན་དུ་བྱས་པའི་གདམ་གསེས་དེའི་གྲས་ནི་རིགས་
རྒྱུད་ཀྱི་ཁེ་ཕན་དང་མཐུན་པས། ཁོ་ཚོས་ཚོར་བས་མ་ཟིན་པའི་འདུ་ཤེས་ཀྱིས་
འབད་བརྩོན་བྱས་པ་དེ་ནི་ཅི་ནུས་སྒོས་རིགས་རྒྱུད་ཀྱི་དཔེ་དབྱིབས་བསླད་པ་
མེད་པ་ཞིག་རྒྱུན་སྲུང་བྱས་པ་རང་ཡིན། འདིར་ཕུང་པོ་བྱེ་བྲག་པའི་བྱ་སྤྱོད་
དེ་རང་གིས་དེ་ལྟར་མ་ཚོར་ཀྱང་དངོས་སུ་རང་ངོས་ལས་འཕགས་པའི་རིགས་
རྒྱུད་ཀྱི་བཀའ་བསྒོ་དང་ལེན་བྱས་པའི་བྱ་འགུལ་ཞིག་ཡིན། དེ་ཡང་ན་གཞོན་
ཕོ་མོ་གཉིས་ཐོག་མར་ངོ་ཕྲད་སྐབས། ཚོར་བས་མ་ཟིན་པའི་འདུ་ཤེས་ལས་
བགྱིས་པའི་ཕན་ཚུན་ལྟ་ཞིབ་ནན་མོ་དང་། གློ་སྙིང་གཏིང་སར་འཇུག་པའི་
རྩད་གཅོད་ཀྱི་མིག་ཟུར། བཞིན་རས་དང་ལུས་ཀྱི་བྱེ་བྲག་ཁག་ལ་ལྟ་བའི་རྟོག་
དཔྱོད་ཞིབ་མོ་སོགས་ཐམས་ཅད་ཀྱི་ཐམས་ཅད་ལ་རྒྱུ་མཚན་ཁྱད་པར་བ་ཞིག་
ཡོད་པ་ནི། ཁོང་གཉིས་ལས་བསྐྱེད་པར་བྱ་བའི་ཕུང་པོ་བྱེ་བྲག་པ་དང་དེའི་
རང་བཞིན་ལས་གྲུབ་པའི་རིགས་རྒྱུད་ཀྱི་སྲུང་མའི་སྐོར་གྱི་བསམ་གཞིག་ཟབ་མོ་
དེ་ཡིན། བསམ་གཞིག་ཟབ་མོ་དེའི་འབྲས་བུ་ལ་བརྟེན་ནས་ཕན་ཚུན་ཡི་གར་
འོང་བའི་ཚད་ཅི་འདྲ་ཡིན་པ་དང་། ཕན་ཚུན་གྱི་དགོས་མཁོའི་ཚད་དྲག་ཞན་
ཅི་འདྲ་ཡིན་པ་གཏན་ལ་དབབ་དགོས། ཕན་ཚུན་དགོས་མཁོ་ཡི་སེམས་་་
ཁམས་དེ་ཡང་རྩེར་སོན་ཚེ་དེ་སྔོན་མཉམ་འཇོག་མ་བྱས་པའི་ཆ་ཞིག་མཐོང་བས་
རྐྱེན་བྱས་ཏེ་གློ་བུར་དུ་མེད་པར་འགྱུར། དེ་ལྟར་ཡིན་པས། སྲིད་པ་སྐྱེད་
བྱེད་ཀྱི་ནུས་པ་དང་ལྡན་པའི་སྲོག་ཆགས་ཚང་མར་རིགས་རྒྱུད་ཀྱི་སྲུང་ལྷ་ཡོད་
ཅིང་། དེའི་འགན་འཁྲི་ནི་རིགས་རྒྱུད་ཀྱི་མ་འོངས་པའི་སྐོར་ལ་མི་མངོན་
དབྱིངས་ཤིག་ནས་བསམ་གཞིག་ཟབ་མོ་བྱེད་རྒྱུ་དེ་ཡིན། འདོད་ལྷ་ཚུའུ་ཕེ་ཏོ་
ཡི་འགུལ་སྐྱོད་རྒྱུན་ཆད་མེད་ཅིང་། མནོ་བསམ་ཟབ་མོས་དོན་དུ་གཉེར་བྱའི་
བྱ་བ་ཆེན་པོ་དེའང་མ་འོངས་པའི་རིགས་རྒྱུད་ཀྱི་གྲུབ་སྟངས་ཙམ་ལས་གཞན་མ་
ཡིན་ཏེ། སྐབས་ཤིག་ཙམ་གྱི་ཕུང་པོ་བྱེ་བྲག་པའི་དོན་བྱ་དེ་རིགས་རྒྱུད་དང་
ཚུའུ་ཕི་ཏོ་ཡི་བྱ་བ་ཡི་གལ་ཆེན་རང་བཞིན་དང་བསྡུར་ན་ཤིན་ཏུ་ཕྲན་ཚེགས་
སམ་ཆུང་ངུ་ཞིག་ཏུ་མངོན་པ་ཙམ་དུ་ཟད། དེའི་ཕྱིར་ཚུའུ་ཕི་ཏོ་ཡིས་དུས་
ནམ་དུའང་རྫུ་བག་མེད་པར་རང་ཉིད་ཀྱི་གཤམ་ལ་གཏོགས་པ་དག་བློ་ཡིས་
གཏོང་བར་བྱེད་དེ། ཚུའུ་ཕི་ཏོ་དང་ཕུང་པོ་བྱེ་བྲག་པའི་བར་གྱི་འབྲེལ་བ་ནི་
རྟག་པ་མི་རྟག་པ་དང་སྡུར་བ་དང་འདྲ་ལ། ཕུང་པོ་བྱེ་བྲག་པའི་ཕན་གནོད་
དེ་ཚུའུ་ཕི་ཏོ་ཡི་ཕན་གནོད་དང་བསྡུར་ན་ཚད་བཅས་ཚད་མེད་དང་སྡུར་བ་ལྟ་
བུ་ཡིན་པའི་ཕྱིར་རོ།།།དེ་ལྟར་ན་ཚུའུ་ཕི་ཏོ་ཡིས་ཕུང་པོ་བྱེ་བྲག་དེ་དག་གི་
ལེགས་ཉེས་ལ་དོ་ཁུར་བྱེད་པའི་ལོངས་ཡེ་ནས་མེད་པར། རང་ཉིད་འགན་
ལྗིད་པ་ཁོ་ནར་སེམས་པས་ན། འཐབ་འཛིང་གིས་ཇི་ལྟར་བར་ཆད་གཏོང་བ་
དང་། འཚོ་བ་ཅི་འདྲའི་རྙོག་འཛིང་ཆེ་བ། དལ་ཡམས་ཅི་འདྲའི་མཆེད་རྒྱ་
ཆེ་བ་བཅས་ལ་མ་ལྟོས་པར་ཕལ་བའི་ས་ལས་འཕགས་པའི་རྣམ་འགྱུར་ཞིག་གིས་
རང་ལ་བབ་པའི་ལས་འགན་སྒྲུབ་པར་བྱེད་ཅིང་། རང་གི་བྱ་བ་ཡོངས་སུ་
འགྲུབ་པའི་ཆེད་དུ་ཐ་ན་དགོན་གནས་དང༌། ལྷ་ཁང་། སྒོམ་ཕུག་སོགས་
གབ་གནས་ཀྱི་འཚོ་བའི་ཁྲོད་དུའང་འཇུག་པར་བྱེད།
ཐབས་ཅི་ཡོད་སྒོས་རིགས་རྒྱུད་ཀྱི་དཔེ་དབྱིབས་སླར་ཡང་ཡོངས་སུ་་་་
མངོན་པར་བྱེད་པ་འདི་ཀ་ཙམ་གྱི་ངོས་ནས་དཔྱད་ན། ཕུང་པོ་བྱེ་བྲག་པ་
གཉིས་མཉམ་དུ་སྦྲེལ་ཞིང་། ཕྱོགས་གཅིག་གིས་ཅིག་ཤོས་ལ་སྐོང་གསབ་བྱེད་
ཆོག་པ་ཅི་ཡི་ཕྱིར་དང་། ཡང་ཕྱི་མ་ཡིས་གཞན་ཐམས་ཅད་དོར་ནས་སྔ་མ་
གཅིག་པུ་དོན་དུ་གཉེར་བ་དེའང་ཅི་ཡི་ཕྱིར་སོགས་ཤེ་ན། གནད་དོན་འདི་
དག་གི་འགག་རྩ་ང་ཚོས་ས་བཅད་སྔ་མར་བདེན་པ་དཔང་སྤྲོད་བྱས་ཟིན་ལ།
འདིར་ང་ཚོས་ཤེས་ངེས་པ་ནི། ཕོ་མོ་རྗེས་སུ་ཆགས་པའི་བརྩེ་དུང་གི་ཚད་ནི་
སྐབས་སུ་བབ་པ་གང་ཡིན་པ་དེའི་ཕུང་པོ་བྱེ་བྲག་ཅན་དུ་གྱུར་པའི་ཆུ་ཚད་དང་
བསྟུན་ནས་ཇེ་དམ་དུ་འགྲོ་ཞིང་། བརྩེ་དུང་གི་གནས་བབ་འདི་འདྲའི་འོག
བརྩེ་དུང་ཤུགས་དྲག་པོ་མངོན་གསལ་ཅན་ཞིག་སློང་བར་བྱེད་ལ། བརྩེ་དུང
ཤུགས་དྲག་པོ་དེ་ཡུལ་གཅིག་ཁོ་ནར་ཕྱོགས་པར་བྱེད། ཡུལ་ཆིག་རྐྱང་ཡིན་
པའི་དབང་གིས་ཏེ། རིགས་རྒྱུད་ཀྱི་བཀའ་བཀོད་ཁྱད་པར་བ་དང་ལེན་བྱས་
པའི་དབང་གིས་འཕྲལ་མར་བླ་ན་འཕགས་པའི་མདངས་དང་ལྡན་པར་འགྱུར།
དེ་ལྟར་མིན་ཚེ། འདོད་ཆགས་ཀྱི་འདུ་ཤེས་ཙམ་ཁོ་ན་ཡོད་པ་ནི་དམུ་རྒོད་
དང་ཐ་ཤལ་བ་ཞིག་ཡིན་ཅེས་ཚིག་ཐག་བཅད་ནས་བཤད་ཆོག ཕུང་པོ་བྱེ་
བྲག་པའི་རང་བཞིན་ཅི་ཡང་མེད་པར་དགའ་བའི་བརྩེ་དུང་དེ་དམིགས་ཡུལ་
མེད་པའི་སྒོ་ནས་གང་དགར་འགྱེད་པ་ནི། སྤུས་ཀའི་གནད་དོན་ཡོངས་སུ་
དོར་ནས། གྲངས་ཀ་ཁོ་ནའི་ཕྱོགས་ནས་རིགས་རྒྱུད་རྒྱུན་མི་འཆད་པར་བྱེད་
པའི་འབད་བརྩོན་ཙམ་མོ། །འོན་ཀྱང་དབང་པོའི་དགའ་བ་དེ་ཕུང་པོ་བྱེ་བྲག་
ཅན་དུ་ཕྱོགས་ཤིང་དེ་ལས་བྱུང་བའི་རྗེས་ཆགས་ཀྱི་བརྩེ་དུང་དེ་ཚད་མཐོ་ཤོས་
སུ་འཕགས་ཚེ། གལ་ཏེ་རྗེས་ཆགས་ཀྱི་བརྩེ་དུང་དེ་ཚིམས་པར་མ་གྱུར་ཕྱིན།
འཇིག་རྟེན་ཁམས་ཀྱི་ཁྱད་ནོར་ཡོད་རྒུ་དང་ཚེ་སྲོག་ལའང་རིན་ཐང་མེད་པར་
བལྟ། དུས་དེར་བརྩེ་དུང་ཤུགས་དྲག་པོ་དེ་རེ་སྨོན་གཞན་ལ་མེད་པའི་སེམས་
ཀྱི་འཕར་ལངས་ཤིག་ལ་བརྟེན་ནས་རང་གི་རེ་འདུན་འགྲུབ་པར་བྱེད་དགོས་
པས་ན། སོམ་ཉི་མེད་པར་ཐམས་ཅད་བློ་ཡིས་གཏོང་བར་བྱེད། འོན་ཀྱང་
ཇི་ལྟར་བྱས་ཀྱང་རེ་བ་མངོན་དུ་འགྱུར་བའི་གོ་སྐབས་མེད་ཕྱིན། དེའི་རྐྱེན་
གྱིས་སྨྱོ་འབོག་བྱུང་བའམ་རང་སྲོག་བཅད་པའང་མི་ཉུང་བར་ཡོད། བརྩེ་
དུང་དྲག་པོ་མང་ཆེས་པ་ལས་བྱུང་བའི་འགག་མདོ་ནི་འདུ་ཤེས་གཏིང་སར་གོང་
སྨྲས་དཔྱད་ཞིབ་དོགས་མཚེར་གྱི་ཆ་དག་ཡོད་པ་ལས་གཞན། རྒྱུ་རྐྱེན་གཞན་
དག་ད་དུང་ཡོད་ངེས་སུ་འདུག རྒྱུ་རྐྱེན་འདི་དག་ཀྱང་སྔར་སྨྲས་རྣམ་གྲངས་
དག་དང་འདྲ་བར་ང་ཚོའི་མིག་སྔར་ཐད་ཀཪ་བཀོད་ཡོད་པ་ཞིག་མ་ཡིན།
དེའི་རྐྱེན་གྱིས་ང་ཚོས་བརྟག་པ་མཐའ་བཟུང་འདི་ལྟར་བྱེད་དགོས་བྱུང་སྟེ།
གནས་ཡུལ་དེའི་རིགས་སུ་ལུས་སྟོབས་དང་། ཕོ་ཡི་འདོད་བློ། མོ་ཡི་ཤེས་
རབ་གང་རུང་ལ་མ་ལྟོས་པཪ་ཟུང་སྦྱོར་ཤིན་ཏུ་ལེགས་པོ་ཞིག་བྱུང་བ་ན།
རིགས་རྒྱུད་ཀྱི་སྲུང་ལྷ་ཡིས་བློ་ངོར་འབབ་ཅིང་དམིགས་བྱར་མཐུན་པའི་ཕུང་པོ་
བྱེ་བྲག་པ་ཡོངས་སུ་ངེས་པ་གང་དེ་དེ་གཉིས་ཀྱི་ལུས་ལས་ད་གཟོད་ཐོན་པར་
འགྱུར། འོན་ཀྱང་། རྒྱུ་མཚན་འདི་ནི་དངོས་པོ་ལྐོག་གྱུར་པའི་ངོ་བོའི་ཁྲོད་
དུ་ཡོད་པ་ལས་ང་ཚོའི་ཡིད་དཔྱོད་ཀྱིས་དཔོག་ནུས་པའི་ཡུལ་ལས་འདས་པ་ཞིག་
ཡིན། གཟབ་ནན་སྒོས་བཤད་ན། དེ་ནི་སྐབས་དེའི“འཚོ་གནས་ཀྱི་འདོད་
བློ”ཡིས་བཟའ་ཟླ་ཟུང་ཞིག་གིས་བསྐྲུན་པའི་ཕུང་པོ་བྱེ་བྲག་པའི་ལུས་སྟེང་ནས་
རང་ཉིད་ཕྱི་རོལ་ཡུལ་གྱི་རང་བཞིན་ཅན་དུ་སྒྱུར་བའི་རེ་འདོད་བཏོན་པ་ཞིག་
ཡིན། འདོད་བློ་རང་ངོས་སུ་ཡོད་པའི་གཟུགས་ལས་འདས་པའི་འདོད་ཞེན་
འདི་རིགས་མི་ཚོགས་ཀྱི་ཁྲོད་ནས་མྱུར་བར་ཕ་མར་འགྱུར་བྱའི་སེམས་སུ་འགུལ་
སྐྱོད་བྱེད་པ་ལས་གཞན་ཁོར་ཡུག་གཞན་པ་རྙེད་པར་མི་འགྱུར། དེའི་དབང
གིས་མ་འོངས་པར་ཕ་དང་མར་འགྱུར་རྒྱུའི་ཕོ་མོའི་སེམས་པ་དེ་འཕར་ལངས་
འདི་ཡིས་ཟིན་པར་འགྱུར། སྐབས་དེར་ཁོ་ཚོས་ཕྱོགས་གཅིག་ནས་གཟུགས་
ལས་འདས་པའི་དམིགས་ཡུལ(སྐད་ཆ་གཞན་ཞིག་གིས་བརྗོད་ན་གནས་ཡོད་
པའི་དངོས་ཡོད་ཀྱི་བྱ་དངོས་ལས་གཞན་དུ་གྱུར་པ) འཚོལ་སྙེག་བྱེད་ཅིང་།
ཕྱོགས་གཅིག་ནས་རང་གིས་རེ་ལྟོས་བྱེད་པའི་ཡུལ་དེ་འཚོལ་སྙེག་བྱེད། དེའི་
ཕྱིར། ཆེས་ཐོག་མའི་མ་འོངས་པར་བསྐྱེད་བྱའི་ཕུང་པོ་བྱེ་བྲག་པ་དེ་ནི་དངོས་
པོ་ཚད་ཡོད་ཀྱི་འབྱུང་ཁུངས་སུ་གྱུར་པའི་འཕར་ལངས་དེ་ལས་བྱུང་བ་ཡིན།
འཕར་ལངས་དེ་ཉིད་ཁོ་ནས་སྣང་ཚུལ་གྱི་འཇིག་རྟེན་ཁྲོད་མ་འོངས་པའི་ཕ་དང་
མར་འགྱུར་རྒྱུའི་ཕོ་མོ་ཟུང་དེས་ཁོར་ཡུག་གི་ཐམས་ཅད་ལ་ཅི་མི་སྙམ་པར་བླ་ན་
འཕགས་པའི་བརྩེ་དུང་ཤུགས་དྲག་པོ་ཞིག་མངོན་པར་བྱེད་དུ་འཇུག རྗེས་
སུ་ཆགས་པའི་སྐྱེས་པ་དེ་ལ་བསླུ་བྲིད་འགྲན་ཟླ་མེད་པ་དེའི་དབང་གིས་དགའ་
མགུར་ཐེངས་གཅིག་རོལ་པ་དང་། ཕ་རོལ་བུད་མེད་དེ་ཡི་རེག་བྱའི་བདེ་བ་
ལོངས་སུ་སྤྱོད་པ་ཁོ་ནའི་ཆེད་དུ་འཇིག་རྟེན་འདིའི་ལོངས་སྤྱོད་མ་ལུས་ལོགས་སུ་
འདོར་བ་ལའང་བསྲི་བ་མེད་པའི་སེམས་ཀྱི་འཆར་སྒོ་ཞིག་འཆར་བར་འགྱུར།
འོན་ཀྱང་སྐྱེས་པ་ལ་མཚོན་ན། བུད་མེད་གང་ཞིག་བསྟེན་པར་འདོད་པའི་རེ་
བ་དྲག་པོ་དེ་དོན་དངོས་སུ་བུད་མེད་གཞན་གང་རུང་ཞིག་བསྟེན་པ་དང་ཁྱད་
པར་ཆེན་པོ་མེད་དེ། ལུས་འབྲེལ་བྱེད་པ་དང་བྱིས་པ་སྐྱེད་པ་ལས་མ་འདས་
ཏེ་དེ་ལས་གཞན་དུ་འཐོབ་བྱ་ཅི་ཡང་མེད། བརྩེ་དུང་ཤུགས་དྲག་པོ་དེ་ལ་
ཡང་ཚོར་བ་དྲག་པོ་གཞན་དང་འདྲ་བར་ཧ་ལས་སུ་འཇུག་པའི་ཆ་ཞིག་ཡོད་པ་
རྟོགས་ཐུབ་སྟེ། བདེ་བ་ལོགས་སུ་སྤྱད་ཟིན་པ་དང་མཉམ་དུ་གློ་བུར་ངང་རྗེས་
མེད་དུ་ཡལ་འགྲོ། ད་དུང་གཞན་ཞིག་ལ་ཚོར་བ་ཤུགས་དྲག་པོ་དེ་བུད་མེད་
དེར་མངལ་མི་ཆགས་པའི་དབང་གིས(ཧུའུ་ཧྥེ་ལོན་ཏ7)ཡིས་བཤད་པ་ལྟར་
བུད་མེད་མི་སྦྲུམ་པ་ལས་བཅུ་ཆའི་དགུ་ཙམ་ནི་ལུས་ཁམས་ཀྱི་ཞན་ཆ་གློ་བུར་བ་
ཞིག་ལ་རག་ལས་ཡོད་ཟེར) གཟུགས་ལས་འདས་པའི་དམིགས་ཡུལ་དུ་སླེབས་
ནས་ཡལ་བར་འགྱུར། སྐབས་འདི་དག་ཏུ་གོང་སྨྲས་དམིགས་ཡུལ་དེ་ཉིན་རེ་
བཞིན་མི་ཁྲི་སྟོང་དུ་མས་རྐང་བཅག་བྱེད་པའི་མྱུ་གུ་ལྟ་བུའི་ལས་དབང་ངན་པ་
ཞིག་ཏུ་འགྱུར། མྱུ་གུ་འདི་དག་གིས་ཀྱང་དོན་དངོས་སུ་འཚོ་གནས་ཁྲོད་་
གཟུགས་ལས་འདས་པའི་ཚེ་སྲོག་གི་ཆོས་ཉིད་ཅིག་མངོན་དུ་བྱེད་འདོད་ལ་་
འབད་ནའང་བྱ་ཐབས་བྲལ་ཏེ། གང་ལྟར་དམིགས་ཡུལ་མངོན་དུ་སྒྱུར་བར་
མི་ནུས། “འཚོ་གནས་ཀྱི་འདོད་བློའི”ཆ་ནས་བཤད་ན། གནས་ཀྱི་གོ་
མཚམས་དང་། དུས་ཀྱི་བགྲོད་པ། དངོས་གཟུགས་བཅས་ཀྱི་རྒྱ་ཁྱོན་ནི་
ཚད་མེད་པ་ཞིག་ཡིན་པས། འུ་ཐུག་པའི་གནས་བབ་བསྒྱུར་ཏེ། འཕེལ་
རྒྱས་གཞན་ལ་ཕྱོགས་པ་དེ་ལས་དབུགས་གསར་པ་འཚོལ་བ་ལས་གཞན་དུ་བྱ་
ཐབས་མ་མཆིས།
ཕ་ར་སེལ་སུ་སེ(8)ཡིས་གནད་དོན་འདི་དག་ཐད་གླེང་བརྗོད་མ་གནང་ལ།
བདག་གི་བསམ་བློའི་འཁྱེར་ཕྱོགས་ཀྱང་དེ་དང་:རྩ་བ་ནས་མི་འདྲ་མོད།
འདིར་བཏོན་པའི་བསམ་འཆར་དེ་ཁུགས་རིམ་དང་པོའི་ཆ་ནས་ཁོང་དང་འདྲ་
བ་ཞིག་ཡིན་ལས་ཆེ། དེ་ཡང་ཁོང་གི་ཐོལ་བྱུང་ཟིན་བྲིས་ཁྲོད་སྔོན་ཆད་དོ་
སྣང་བྱེད་འོས་པའི་ཚིག་འགའ་ཞིག་འཁོད་ཡོད་པ་འདི་ལྟ་སྟེ། “འཇིག་རྟེན་
འདིར་ལ་ལ་ནི་ལྷ་ཡི་དགོངས་བཞེད་ལྟར་མཉམ་དུ་སྦྲེལ་པ་ཡིན་ཏེ། དཔེར་ན་
ཏ་ཝེད་རྒྱལ་པོ(9)དང་ཝི་ལེ་ཡ་སེའི་ཆུང་མ00 ནི་དེ་རིགས་སུ་གཏོགས། འདི་
ནི་ཚུལ་ལྡན་ཁྲིམས་མཐུན་གྱི་གཉེན་སྒྲིག་དང་འགལ་པ་ཞིག་ཡིན་མོད། དེ་
ལྟར་མ་བྱས་ན་སོ་ལོ་མོན(solomon)འབྱུང་ཐབས་མེད། དེའི་ཕྱིར པ་
ཏེ་རུབ་དེ་བུད་མེད་འཆལ་མོ་ཞིག་ཏུ་གྱུར་མོད། དེ་ནི་ལྷ་ཡིས་སོ་ལོ་མོན་གྱི་
ཆེད་དུ་དེ་གཉིས་གཅིག་ཏུ་སྦྲེལ་པར་བྱས”ཞེས་བྱུང་།
དགའ་བའི་བརྩེ་དུང་ལ་ཡུལ་ཕྱོགས་པ་ལའང་འགྱུར་ལྡོག་གི་རྣམ་པ་དུ་མ་
ཡིས་མཚོན་རུང་སྟེ། འདི་ནི་གནའ་བོའི་དུས་ནས་བཟུང་རྩོམ་རིག་མཁན་པོ་
ཚོས་འབད་བྱའི་དམིགས་ཡུལ་ཡིན། འོན་ཀྱང་ཁོ་ཚོས་ཞིབ་འབྲི་བྱས་པ་དེ་
ཙམ་ཕྲ་ཞིང་རྒྱས་པ་ཞིག་མིན་པའམ། ཡང་ན་དེ་ལྟར་ཡང་མི་སྨྲ་སྟེ། དེ་ཡིས་
ནི་ཡུལ་གང་ཡིན་པ་དེ་ལ་ཡིད་ཚིམ་དུ་འཇུག་པ་ཙམ་གྱི་ལས་ཀྱང་བགྱི་བར་མ་
ནུས་ཞེས་འཆད་པར་འོས་སོ། །ཡིད་ཕྱོགས་པ་དེ་ལ་རིགས་གཉིས་སུ་འདུ་སྟེ།
གཅིག་ནི་བུད་མེད་གང་ཞིག་དབང་དུ་བྱས་པ་ལས་བདེ་སྐྱིད་རྫོགས་མཐའ་མེད་
པ་ཞིག་དང་སྦྲེལ་བའི་འདུ་ཤེས་དང་། ཅིག་ཤོས་ནི་བུད་མེད་གང་ཞིག་མ་
ཐོབ་པ་ལས་སྡུག་བསྔལ་བརྗོད་ལས་འདས་པ་ཞིག་དང་སྦྲེལ་བར་འགྱུར་བའོ། །
དགའ་བའི་བརྩེ་དུང་གི་ཡིད་བྱེད་དང་སྐྱོ་གདུང་གི་དུས་སྐབས་ཤིག་རིང་གནས་
པའི་ཕུང་པོ་བྱེ་བྲག་པའི་འདོད་པའི་རེ་བ་ལས་བྱུང་བ་མ་ཡིན་པར། དེ་ནི་
རིགས་རྒྱུད་ཀྱི་བླ་སྲོག་གི་སྐྱོ་ཤས་ཤིག་ཏུ་སྣང་། རིགས་རྒྱུད་ཡོད་པ་འབའ་
ཞིག་གིས་ཚེ་སྲོག་ཚད་ཀྱིས་མ་བཟུང་བ་ཞིག་ཡོད་ལ། དེའི་དབང་གིས་དེ་ལ་
རེ་སྨོན་དང་། ཚིམས་པའི་འདུ་ཤེས་ཚད་མེད་པ་ཞིག་དང་སྐྱོ་གདུང་ཟད་དུ་
མེད་པ་ཞིག་ཡོད། འོན་ཀྱང་སྐབས་འདིར་ངེས་པར་འཇིག་པར་འགྱུར་བྱའི་
ཕུང་པོ་བྱེ་བྲག་པ་སྟེ་མི་ཞེས་པ་ནི་བྱང་ཁོག་གུ་དོག་པོ་ཞིག་གི་ནང་དུ་ཨར་ལ་
གཏད་ཡོད་པས། ང་ཚོས་བྱང་ཁོག་ཆུང་ཆུང་དེ་རྣམ་པར་གང་ནས་འགས་ལ་
ཉེ་བ་ཙམ་ལས་མི་མཐོང་བའམ། ཡང་ན་བྱང་ཁོག་དེ་ཉིད་ཚད་ལས་འདས་
པའི་དགའ་སྤྲོ་དང་ཚད་ལས་འདས་པའི་སྐྱོ་གདུང་ཞིག་གིས་ཁེངས་པ་ཙམ་་
མཐོང་། དེས་ན། ཁོ་ཚོས་ཐ་སྙད་འོས་འཚམ་སྣང་ཚུལ་དེ་རིགས་མཚོན་
ཐུབ་བྱེད་ཅིག་མ་རྙེད་པར་ཁག་ཀྱང་མི་འདུག་སྙམ་མོ། །དེའི་དབང་གིས་དེ་
ཉིད་ཕོ་མོ་རྗེས་ཆགས་སྐོར་གྱི་རྩོམ་རིག་ཁྱད་དུ་འཕགས་པ་ཡོད་ཚད་ཀྱི་རྒྱུ་ཆར་
གྱུར་པས། རྩོམ་རིག་དེ་དག་ཐ་མལ་ཕལ་བའི་ས་ལས་འཕགས་ཏེ་ཡང་རྩེར་
སོན་པའི་ཡིད་ལྗོངས་ཤིག་ཏུ་བསྙེགས་པར་གྱུར། འདི་ནི་ཕེ་ཐོ་ལ་ཁེ་ཡི་དུང་
བརྗོད་སྙན་ངག་ཕྱོགས་བསྒྲིགས་ཀྱི་བརྗོད་བྱ་གཙོ་བོ་ཡིན་ལ། “ཝེ་ཐིའམ”
ཏྲེ་ཁི་ཕ་ཨོར་ཏིས་སོགས་ཀྱི་སྒྲུང་རྩོམ་གྱི་བརྗོད་གཞིའང་ཡིན་ནོ། །སྣང་ཚུལ་
དེ་དག་ཐད་ང་ཚོས་ལྟ་ཚུལ་འདི་འདྲ་ཞིག་འཛིན་པ་ལས་གཞན་དུ་དངོས་གནས་
གོ་བ་ལེན་དཀའ་ལ། གསལ་བཤད་བྱེད་ཐབས་ཀྱང་མེད། རྒྱུ་མཚན་ཡང་
གལ་ཏེ་བསམ་བློའི་ཁྱད་དུ་འཕགས་པའི་ཆ(ནམ་རྒྱུན་གྱི་བདེན་པ་དངོས་་་
གནས་ཡིན་པའི་ཕུལ་དུ་བྱུང་བའི་ཆ) ནས་བཤད་ན། བུད་མེད་ལ་དེ་ལྟར་
དགའ་ཞེན་དང་བརྩི་འཇོག་བྱེད་རིན་མེད་ལ། དུས་མཚུངས་སུ་ཕེ་ཐོ་ལ་ཁེ་ཡི་
བརྩམས་ཆོས་ཁྲོད་བྲིས་པའི་གནས་ཚུལ་དང་འདྲ་བར་སྐྱེས་པ་ཚོས་རྟག་པར་
བུད་མེད་ལ་རྒྱུས་ལོན་དེ་འདྲའི་འཆུགས་མེད་པ་ཞིག་མི་འོང་། རིགས་རྒྱུད་ཀྱི་
རྣམ་ཤེས་ཁོ་ནས་མིག་ཟུར་གཡོས་པ་ཙམ་གྱིས་སྐྱེས་པ་གང་ལ་རིན་ཐང་ཅི་འདྲ་
ཡོད་པ་དང་སྐྱེས་པ་ལ་རིགས་རྒྱུད་ཀྱི་དམིགས་ཡུལ་ཡོད་མེད་འཕྲལ་མར་ཤེས་
ནུས། ཡང་བརྩེ་དུང་ཤུགས་དྲག་ཤོས་དེ་ནི་ཐོག་མར་འཕྲལ་སྐབས་འབྱུང་སྟེ།
ཧྲ་ཝོན་གྱིས“ཕོ་མོ་རྗེས་ཆགས་ཁྲོད་ཕན་ཚུན་ཕྲད་སྐབས་ཕྲད་མ་ཉིད་དུ་བརྩེ་
དུང་ཟུག་པ་མིན་པ་སུ་ཞིག་ཡོད”ཅེས་བཤད་པ་བརྗོད་པ་ལེགས་པར་སེམས།
འདིའི་ཐད་ཨ་ལེ་མན(11)གྱི་ལོ་ངོ་ཉིས་བརྒྱ་ལྔ་བཅུའི་རིང་རྒྱུགས་ཆེ་བའི་
སྒྲུང་གཏམ《ཨལ་ཧྥར་ཧྲི་ཡི་གཡོ་ཅན་ཁྲམ་པ་ཀུའུ་ཙེ་མན་གྱི་བྱུང་བ་བརྗོད་པ》
(vida del Picaro Guzman de Alfarache)ཞེས་པའི་ཁྲོད་ཀྱི་ཚིག་
ཁ་ཤས་ཤིག་ལ་དོ་སྣང་བྱེད་འོས་ལ། དེ་ནི་འདི་ལྟ་སྟེ། “དགའ་བའི་བརྩེ་
དུང་གི་སླད་དུ་དུས་ཚོད་མང་པོ་དེ་འདྲ་ཞིག་གཟོན་ཅིང༌། སེམས་ཤུགས་ཆེན་
པོ་དེ་འདྲ་ཞིག་བཀོལ་ནས་བསམ་གཞིག་དང་འདེམས་སྒྲུག་བྱེད་དགོས་དོན་
མེད་པར་ཐོག་མའི་སྐད་ཅིག་མ་དེ་ལ་འོས་མཐུན་ཞིག་གམ་ཕན་ཚུན་བར་མེད་
ངང་བསྟུན་སྦྱོར་འོས་པས་འཐུ་སྟེ། དེ་ནི་ནམ་རྒྱུན་ང་ཚོས་འཆད་པའི
‘སེམས་ཀྱི་ཚོར་བ་འཕོ་བ’ ཞེས་པ་དེ་ཡིན། འདི་ཕྱོགས་སུ་སྐར་མ་ལེགས་
ཉེས་ཀྱི་ཤུགས་རྐྱེན་ཁྱད་པར་བ་ཞིག་གི་དབང་དུ་གཏོང་བ་ལ་མི་རྣམས་གོམས་
ཡོད”ཅེས་འཁོད་ཡོད། དེས་ན། རང་ཉིད་རྗེས་སུ་ཆགས་པའི་ཡུལ་དེ་
འགྲན་ཡ་ཡི་དབང་དུ་གྱུར་པའམ། འཆི་བ་ཐོག་བབ་བྱུང་བ་སོགས་ནི་རྗེས་
ཆགས་ཤུགས་དྲག་པོས་ཟིན་པའི་མི་ལ་མཚོན་ན་སྐྱོ་གདུང་དང་མྱ་ངན་དེ་ལས་
ལྷག་པ་ཞིག་མེད། དེ་ཡང་གྱོང་གུད་འདི་ལྟ་བུ་ནི་དཔག་པར་མི་ནུས་པ་ཞིག་
ཡིན་ཏེ། ཁོ་རང་ལ་འབྲེལ་བ་ཡོད་པ་མ་ཟད། ཁོའི་གཏན་གྱི་རང་གཤིས
ལའང་གཅིག་ཏུ་འབྲེལ་བ་སྟེ། རིགས་རྒྱུད་ཀྱི་ཚེ་སྲོག་ལའང་གནོད་སྐྱོན་་་་
ཐེབས་པར་བྱེད། དེས་ན་རྗེས་སུ་ཆགས་ཡུལ་དེ་ནི་རིགས་རྒྱུད་ཀྱི་འདོད་བློ
ཁྱད་པར་བ་དང་མངག་བཅོལ་དང་ལེན་བྱེད་ཆེད་འཇིག་རྟེན་འདིར་སྐྱེས་པ
ཞིག་ཡིན་ནོ། །གནས་ལུགས་འདི་ལ་གཞི་བྱས་ན། རང་ཉིད་དགའ་བའི་མི
དེ་མི་གཞན་ལ་བཤུགས་པ་ནི་ཐམས་ཅད་ཀྱི་ཁྲོད་ནས་བློས་བཏང་བ་ཆེ་ཤོས་དེ་
ཡིན་ཏེ། དཔའ་བོ་ཚོས་ནི་སྨྲེ་སྔགས་ཐམས་ཅད་འཛེམ་འོས་ཤིག་ཏུ་མི་རྩི་མོད།
དེ་ལས་རྗེས་ཆགས་ཀྱི་དབང་གིས་སྨྲེ་སྔགས་གཏོང་བ་ཁོ་ན་ཁྲེལ་འོས་སུ་བརྩི་མི་
འོས་ཏེ། འདི་སྐབས་ཀྱི་སྐྱོ་བའི་མཆི་མ་གཏོང་མཁན་ནི་དཔའ་བོ་ཁོ་རང་མ་
ཡིན་པར་རིགས་རྒྱུད་ཡིན་པའི་ཕྱིར་རོ། །ཁར་ཏི་རོན2ཞེས་པའི་ཟློས་གར་གྱི་
བསྟན་བཅོས《རླབས་ཆེ་བའི་ཟི་ནོ་པི་ཡ»03འཁྲབ་ཚན་གཉིས་པའི་ཁྲོད།
ཏེ་ཞུའུ་སིན་གྱིས་ཟི་ནོ་པེ་ཡ་ལ“ཁྱོད་ནི་བདག་ལ་དགའ་བ་ངོ་མ་ཡིན་པས།
ཁོ་བོ་ཅི་འདྲའི་ལས་བསོད་ཆེ་བ་ལ་ཨང༌། འདི་ལྟར་ན་བདག་གིས་རྒྱལ་ཁ་ཁྲི་
སྟོང་མང་པོ་དོར་ནས་ཁྱོད་ཀྱི་གམ་དུ་ལོག་ཆོག”ཅེས་བྱུང་བའི་བསྟན་བྱ་ནི་
དབང་པོའི་དགའ་བའི(རིགས་རྒྱུད་སྐོར)ཕན་གནོད་ཀྱི་གནད་དོན་མཚོན་པ་
ཡིན་ཏེ། དེ་ཡིས་རང་ཉིད་ཀྱི་མིག་སྔར་ཁེ་ཕན་གསལ་བོ་ཞིག་བསྟན་པ་ཙམ་
གྱིས་ཐེངས་སྔ་མ་ཚུན་གྱི་ཕན་གནོད་ཡོད་ཚད་འཕྲལ་དུ་ཕྱིར་བཟློག་པར་བྱེད་དེ།
མིང་གྲགས་ཀྱི་འདུ་ཤེས་སོགས་ལྟ་བུའོ། །ཕུང་པོ་བྱེ་བྲག་པའི་ཁེ་ཕན་དེ་གལ་ཆེ་
ནའང་ཆ་ངེས་ཅན་ཞིག་ནས་བཤད་ན་རིགས་རྒྱུད་ཀྱི་ཁེ་ཕན་ནི་དེ་ལས་ལྷག་
པར་ཡོད། དེའི་ཕྱིར་སྔོན་དུ་བཤད་པའི་སྣང་ཚུལ་དེ་རིགས་བྱུང་བ་རེད།
མིང་གྲགས་དང་། འོས་འགན། དྲང་བདེན་སོགས་ཀྱི་བསམ་བློ་དེ་ཡིས་
བསླུ་བྲིད་དང་འཆི་བའི་འཇིགས་སྣང་སོགས་ཀྱི་འགྲན་ཟླར་ལང་ནུས་མོད།
རིགས་རྒྱུད་ཀྱི་ཁེ་ཕན་ཐད་དུལ་བར་འདུག་པ་ལས་འོས་མེད། དུས་མཚུངས་
སུ་ཡུལ་དུས་དེ་དག་ཏུ་མི་རྣམས་ཀྱི་སྒེར་ངོས་འཚོ་བའི་ཕྱོགས་ནས་རང་སེམས་
དྲང་བཞག་གི་ངག་བཀོད་ཁོ་ན་ལྟར་སྒྲུབ་པར་བྱེད་པའང་ཆེས་ཉུང་བར་མཐོང་
སྟེ། སྔར་ནས་ཚུགས་ཐུབ་ཅིང་། ལ་རྒྱུར་རྩིས་ཆེ་བའི་མི་རྣམས་ཀྱིས་ཀྱང་
སྐབས་འདིར་རང་སེམས་ཀྱི་དཔང་པོ་དང་འགལ་བར་སྤྱོད་པར་བྱེད།
དགའ་བ་ཤུགས་དྲག་པོས(རིགས་རྒྱུད་ཀྱི་ཁེ་ཕན) ཟིན་པའི་ཚེ་འགབ་མཐུན་
སོགས་ཀྱི་ལས་ཀྱང་འཛེམ་བག་མེད་པར་སྤྱོད་པ་ང་ཚོས་མཐོང་ཐུབ། དེ་ཙམ
དུ་མ་ཟད། སྐབས་འདིར་ཁོ་ཚོས་རང་གི་བྱ་སྤྱོད་འདི་ནི་རིགས་རྒྱུད་ཀྱི་ཁེ་
ཕན་གྱི་ཆེད་ཡིན་པས། རང་བདག་གི་ཁེ་ཕན་ཆེད་ཀྱི་བྱ་སྤྱོད་དང་བསྡུར་ན་
ཁེ་དབང་ཁྱད་དུ་ལྷག་པ་ཞིག་ཡོད་ཅེས་སྙམ་ལ། དེར་བརྟེན་ནས་ཚུལ་ལྡན་
ལུགས་མཐུན་གྱི་ཚུལ་དུ“བྱ་བར་མི་རུང” བ་དེ་དག་བགྱིད་པར་བྱེད།
འདིའི་སྐོར་ལ་ལ་བརྗོད་པ་ལེགས་པ་ནི་ཐམ་ཧྥོར(14)གྱི་ཚིག་འགའ་ཡོད་པ་་
ལེགས་ཏེ། “རྗེས་ཆགས་ཀྱི་མཛའ་བ་ཤུགས་ཆེན་འཆང་བའི་ཕོ་མོ་དག་ཁོ་ཚོ་
ཕན་ཚུན་དབྱེ་བར་བྱེད་པའི་བར་ཆད་གང་ལའང(དཔེར་ན་ཁྱོ་བོའམ་ཕ་མ་
སོགས) དོ་སྣང་མི་བྱེད་ཅིང་། བཅའ་ཁྲིམས་དང་གོམས་སྲོལ་ཅི་འདྲ་ཡིན་པ
ལའང་འདང་རྒྱག་མེད་པར་རང་ཤུགས་ཀྱིས་ཕན་ཚུན་དགའ་བར་བྱེད་པ་འདི་
ནི་ལྷ་ཡི་དགོངས་བཀོད་ཀྱིས་དེ་ཚོ་གཅིག་ཏུ་སྦྲེལ་བར་བྱེད་པ་ཞིག་ཡིན་ནམ་
སྙམ”ཞེས་འཁོད་ཡོད་ལ། དི་ལ་ཚིག་པ་ཟ་བར་བྱེད་པ་དག་ཡེ་ཤུའི་ཆོས་
ལུགས་ཀྱི་གསུང་རབ་ལ་བལྟ་བར་འོས། འཇིག་རྟེན་སྐྱོབ་པ་ཆེན་པོས་འགབ་
མཐུན་གྱི་ཉེས་དམིགས་བསགས་པའི་བུད་མེད་ལ་གུ་ཡངས་གནང་ཡོད་དེ།
《གཏམ་རྒྱུད་བརྒྱ་བ》(15)ཞེས་པའི་མང་ཤོས་ལྟ་བ་འདི་ལ་གཞི་བྱས་ནས་བྲིས་
པ་ཞིག་ཡིན། རིགས་རྒྱུད་ཀྱི་སྲུང་མ་དེ་ཉིད་རིན་པོ་ཆེའི་ཁྲི་གདན་འཕང་མཐོ་
བར་བཞུགས་ནས། རང་གི་རྡོག་འོག་ཏུ་བརྫིས་པའི་མི་སྒེར་གྱི་ཁེ་ཕན་དང་ཁེ་
དབང་ལ་ལྟ་བཞིན་དེ་དག་ལ་ཁྲེལ་དགོད་བྱེད་དེ། གྲལ་རིམ་དང་དབུལ་ཕྱུག་
གི་བར་ཁྱད་སོགས་སྒོ་མང་པོ་ཞིག་ནས་རྗེས་ཆགས་དྲག་པོའི་དབང་གིས་ཕན
ཚུན་མཉམ་དུ་སྡེབ་པ་ལ་ངོ་རྒོལ་བྱེད་ཚེ། རིགས་རྒྱུད་ཀྱི་སྲུང་ལྷ་དེ་ཡིས་སྔར་
བཞིན་ལས་སླ་བའི་སྒོ་ནས་དེ་ཁྱད་དུ་བསད་དེ། སྨྲ་བ་དེ་ཚོ་ནི་རིན་ཐང་དང་
སྙིང་བོ་ཅི་ཡང་མེད་པ་ཞིག་ཡིན་པ་ཁྱབ་སྒྲོག་བྱེད། རིགས་རྒྱུད་ཀྱི་སྲུང་ལྷ་དེ་
རྫོགས་མཐའ་མེད་པའི་དུས་རབས་ཁྲོད་དུ་གནས་པའི་དགོས་པའང་ཕྱོགས་
གཅིག་ནས་རང་གི་དམིགས་ཡུལ་དོན་དུ་གཉེར་བ་དང་། ཕྱོགས་ཅིག་ཤོས་
ནས་མི་དེ་རིགས་ཀྱི་དོགས་འཚེར་དང་ལུང་ཚིག་རྙིང་ཞིང་མཁྲེགས་པ་དེ་ཚོ་སྤུན་
མ་རླུང་ལ་འཕྱར་བ་བཞིན་མེད་པར་བཟོ་བའི་ཆེད་ཡིན། གནས་ལུགས་ཟབ་
མོ་འདི་ལ་གཞི་བྱས་པས། ཉེན་ཁ་ཅི་འདྲ་ཞིག་ཡོད་པ་ལ་མ་ལྟོས་པར་ཕོ་མོ་
རྗེས་ཆགས་ཀྱི་བརྩེ་དུང་ཤུགས་དྲག་པོ་དང་འབྲེལ་བ་ཡོད་པ་ཞིག་ཡིན་ཕྱིན་སོམ་
ཉི་མེད་པར་དང་ལེན་བྱེད་དེ། ནམ་རྒྱུན་འཛེམ་བག་ཆེ་ལ་གདོང་ཕོད་ཆུང་བ་
དག་ཀྱང་སྐབས་ཀྱི་ཆ་དེ་ལ་ནི་སྤོབས་པ་དང་ལྡན་པར་འགྱུར། ཟློས་གར་དང་
སྒྲུང་རྩོམ་ཁྲོད་ཕོ་མོ་རྗེས་སུ་ཆགས་པའི་དབང་གིས(རིགས་རྒྱུད་ཀྱི་ཁེ་ཕན་
ཆེད)འཐབ་རྩོད་བྱེད་དགོས་བྱུང་བའི་ན་གཞོན་དག་མི་སྒེར་གྱི་ཁེ་ཕན་ཁོ་ན་
དོན་གཉེར་བྱེད་མཁན་གྱི་རྒན་པོ་ཚོ་ལས་རྣམ་པར་རྒྱལ་བ་མཐོང་བའི་ཚེ་མོས་
མཐུན་གྱི་དགའ་ཚོར་ཞིག་སྐྱེ་བར་བྱེད། དེ་ནི་ཏག་ཏག་ལ་རིགས་རྒྱུད་དེ་སྒེར་
ལས་གལ་ཆེ་བ་དང་འདྲ་བར་ཕན་ཚུན་དགའ་ཞིང་མཐུན་པའི་ཕྱོགས་ནས་་
འབད་བརྩོན་བྱེད་པ་ནི་དེ་ཚོར་ངོ་རྒོལ་བྱེད་མཁན་ཡོད་ཚད་ཀྱི་འབད་བརྩོན་
ལས་གལ་ཆེ་ཞིང་། །བླ་ན་འཕགས་ལ། ཚུལ་དང་མཐུན་པ་ཞིག་ཡིན།
དེའི་ཕྱིར་ཟློས་གར་ཕལ་མོ་ཆེ་ཞིག་གི་བརྗོད་གཞི་གཙོ་བོ་ནི་ཚང་མ་མི་སྒེར་གྱི་
ཕན་གནོད་ལ་ངོ་རྒོལ་བྱས་པ་ཞིག་དང༌། མི་དེ་དག་གི་བདེ་སྐྱིད་ལ་གཏོར་
བརླག་གཏོང་བ་དམིགས་ཡུལ་དུ་བྱེད་པའི་རིགས་རྒྱུད་ཀྱི་སྲུང་ལྷ་བྱུང་ཚུལ་ཞིབ་
འབྲི་བྱས་པ་ཞིག་ཡིན། ནམ་རྒྱུན“རྩོམ་རིག་གི་དྲང་བདེན”བྱ་བར་བརྟེན་
ནས་རིགས་རྒྱུད་ཀྱི་དམིགས་ཡུལ་ལག་སྟར་བྱེད་པས། ལྟད་མོ་བ་རྣམས་ཡིད་
ཚིམ་པར་བྱེད་དེ། ལྟད་མོ་བ་རྣམས་ཀྱིས་ཀྱང་རིགས་རྒྱུད་ཀྱི་དམིགས་ཡུལ་དེ་
མི་སྒེར་ལས་རྒྱང་རིང་ཞིང་གཏིང་ཟབ་ལ་གལ་ཆེ་བ་རྟོགས་ནུས་པའི་ཕྱིར་རོ། །
དེའི་དབང་གིས་སྤྲོ་གར་མཇུག་བསྒྲིལ་རྗེས། ལྟད་མོ་བ་རྣམས་ཀྱིས་ཕན་ཚུན་
དགའ་བའི་མི་དག་གིས་རྣམ་པར་རྒྱལ་བའི་རྒྱལ་མཚན་བསྒྲེངས་པ་མཐོང་ནས་
དགའ་སྤྲོའི་སེམས་པ་དང་བཅས་ཁྱིམ་དུ་ལོག་པར་འདོད། དེ་ཡང་ཕན་ཚུན་
དགའ་བའི་མི་རྣམས་ལ་རྣམ་པར་རྒྱལ་བའི་ངང་མཉམ་དུ་སྡེབ་སྟེ་རང་ཉིད་ཀྱི་
བདེ་སྐྱིད་སྐྲུན་པའི་རྟོགས་འཆར་ཞིག་ཡོད་ལ། ལྟད་མོ་བ་རྣམས་ཀྱི་འདོད་
པའང་བསམ་ཚུལ་དེ་དང་ཐ་མི་དད་པའི་ཕྱིར་རོ། །འོན་ཀྱང་དོན་དངོས་སུ་
ཕན་ཚུན་རྗེས་སུ་ཆགས་པའི་མི་རྣམས་ཀྱི་མཇུག་འབྲས་ནི་རང་ཉིད་ཀྱི་བདེ་སྐྱིད་
བློས་བཏང་ནས། དགོངས་པ་གཏིང་ཟབ་པའི་རིགས་རྒྱུད་ཀྱི་འདོད་བློ་་་་
བགྲེས་པོའི་པང་དུ་ཕྱིར་ལོག་སྟེ། རིགས་རྒྱུད་ལ་ཞབས་འདེགས་ཞུ་བ་ཞིག་
ཡིན། སྤྲོ་གར་དཔེ་འགྲོས་ལས་ལོག་པ་ཤིན་ཏུ་ཉུང་ཤོས་ཤིག་ཏུ་དེ་ཉིད་མགོ་
རྟིང་བསྒྱུར་པར་རློམ་སྟེ། རིགས་རྒྱུད་ཀྱི་དམིགས་ཡུལ་དོར་ནས་མི་སྒེར་གྱི་
བདེ་སྐྱིད་བསྐྲུན་པར་འབད་བརྩོན་བྱས་ཡོད་ནའང་གནས་ཡུལ་དེ་དག་ཏུ་ལྟད་
མོ་བ་དང་རིགས་རྒྱུད་ཀྱི་སྲུང་ལྷ་ཚང་མ་འདྲ་བར་སྡུག་བསྔལ་གྱི་ཚོར་བ་ཞིག་
ཡོད་ཅིང་། འདི་རིགས་ཀྱི་མཇུག་སྡུད་སྒེར་གྱི་ཁེ་ཕན་སྲ་ཞིང་ཨ་འཐས་པར་
གྱུར་པ་དེས་མི་ལ་དབུགས་དབྱུང་སྦྱིན་པར་མི་ནུས། བདག་གིས་རྟོགས་པ་
ལྟར་ན། མིང་དུ་གྲགས་པའི་སྒྲུང་རྩོམ་གཉིས་སམ་གསུམ་ཙམ་ཞིག་རིགས་དེ་
འདྲར་གཏོགས་ཏེ། དཔེར་ན《སྐུ་ན་བཅུ་དྲུག་ལོན་པའི་རྒྱལ་མོ》དང་།
《དཔྱོད་ཤེས་ཀྱི་གཉེན་བསྒྲིགས»སོགས་སོ། །ཕོ་མོ་རྗེས་སུ་ཆགས་པ་དེ་ཉིད་སྨྱོ
གར་དུ་བྲིས་པའི་བསྟན་བཅོས་ཁྲོད་རིགས་རྒྱུད་ཀྱི་དམིགས་ཡུལ་ཕལ་ཆེར་མེད་
པར་བྱས་པས། འཁྲབ་ཆས་ཙམ་དུ་བསྟན་པའི་གཏིང་མེད་པའི་ཕན་ཚུན་
དགའ་བའི་གྲས་ཀྱང་དེར་བསྟུན་ནས་གནས་མི་ཐུབ་པར་གྱུར། དཔེར་ན།
《རའོ་མེ་ཨོ་དང་ཀྲུ་ལེ་ཡེ》དང་། 《ཐན་ཁོར་ཏེ》། 《རོན་ཇར་ལོ་སེ》།
《ཝེ་ལེན་སི་ཐན》། 《མེ་སེ་ན་ཡི་བག་མ》བཅས་རིགས་འདི་ལ་གཏོགས།
མི་རྣམས་རྗེས་སུ་ཆགས་པའི་སྐབས། རྟག་པར་དགོད་བྲོ་བའམ་སྐྱོ་
གར་གྱི་སྣང་ཚུལ་ཞིག་སྟོན་ཏེ། སྐབས་སུ་བབ་པ་གང་ཡིན་པ་དེ་རིགས་རྒྱུད་
ཀྱི་བླ་སྲོག་གི་དབང་དུ་ཤོར་ཅིང་། དེ་ཡིས་ཁ་ལོ་བསྒྱུར་པས་ཁོའི་སྔོན་གྱི་མ
གཞིའི་རྣམ་པ་དེ་འགྱུར་འགྲོ་བས། ཁོའི་བྱ་སྤྱོད་དེ་ཕུང་པོ་བྱེ་བྲག་པ་གཞན
པ་དང་ཀུན་ནས་མི་འཕྲོད་པ་ཞིག་ཏུ་འགྱུར། རྗེས་ཆགས་ཀྱི་བརྩེ་དུང་དེ་རིམ
པ་དེ་ལས་ཟབ་པ་ཞིག་ཏུ་ཕྱིན་ཚེ། མི་ཡི་བསམ་བློ་དེ་སྙན་ངག་གི་ཉམས་
འགྱུར་ཧ་ཅང་ཆེ་བ་དང་བླ་ན་འཕགས་པའི་ཁ་དོག་ཅིག་དང་ལྡན་པར་མ་ཟད།
ལྟོས་པ་ལས་བརྒལ་ཅིང་རང་བྱུང་ལས་རྣམ་པར་འཕགས་པ་ཞིག་ཏུ་ཕྱོགས་པར་
བྱེད། ཕྱོགས་ལྷུང་དེ་འདྲ་དང་ལྡན་པའི་དབང་གིས་སྐབས་དེའི་མི་དེ་བལྟས་
ཚོད་ལ་མིའི་རིགས་ཀྱི་མ་གཞིའི་གཟུགས་ལས་མ་འདས་པའི་དམིགས་ཡུལ་དང་
ཡོངས་སུ་ཁ་གྱེས་པ་ལྟ་བུ་ཞིག་ཏུ་སྣང་། མ་གཞིར་མི་སྒེར་ལ་རིགས་རྒྱུད་ཀྱི་བླ་
སྲོག་གི་སྐུལ་མ་ཐེབས་པས། རིགས་རྒྱུད་དེ་སྒེར་གྱི་དོན་བྱ་ལས་ཤིན་ཏུ་གལ་
ཆེ་བ་ཤེས་པར་གྱུར་ཅིང་། ད་ལྟ་སླར་ཡང་རིགས་རྒྱུད་ཀྱི་མངག་བཅོལ་ཁྱད
པར་བ་ཐོབ་པས། ཡོངས་སུ་སྒེར་གཤིས་ཅན་དུ་མ་ཟད་གྲུབ་ཆ་ངེས་ཅན་ཞིག་
དང་ལྡན་པའི་བུ་རབས་ཚ་རྒྱུད་དག་གི་ཚད་མེད་པའི་གནས་པ་རྒྱུན་བསྟུད་པ་
ཞིག་བསྐྲུན་པ་དམིགས་ཡུལ་དུ་བྱས་ཡོད། ཆེས་ཐོག་མའི་གྲུབ་སྟངས་འདི་
ཡིས་དེ་ཉིད་ཐོལ་གྱིས“ཕ”རུ་འགྱུར་བར་བྱེད་ཅིང༌། དེའི་དགའ་གྲོགས་དེ
“མ”རུ་འགྱུར་བ་བྱེད་དེ། དེ་དག་ཚང་མ་རྦད་དེ་གཏན་ལ་ཕབ་པ་ཞིག་ཡིན།
ལྟོས་པ་ལས་འདས་པའི་རིན་ཐང་གལ་ཆེན་སྒོས་བྱ་འགུལ་ལ་ཞུགས་པའི་ཚོར་བ་
དེས་བརྩེ་དུང་གི་རྒྱ་མཚོར་བྱིངས་པའི་མི་དེ་ཐ་མལ་བ་དང་ཐ་དད་པར་བྱེད་
ཅིང༌། དེ་ཚོའི་གཟུགས་ཅན་པའི་མངོན་ཚུལ་ཧ་ཅང་ཆེ་བའི་རེ་ལྟོས་ཁྲོད་ནས་
ཀྱང་རང་བྱུང་ལས་འདས་པའི་ལྭ་བ་ཞིག་ཀླུབ་པར་བྱེད། དེའི་དབང་གིས་མི་
སྣ་ཆེས་ཕལ་བ་ཞིག་ཡིན་ཀྱང་རྗེས་སུ་ཆགས་པ་དེ་འཚོ་བའི་ཁྲོད་ངོ་མཚར་བའི་
ཉམས་དང་ལྡན་པའི་བར་འཇུག་རོལ་དབྱངས་ཤིག་ཏུ་འགྱུར། གནས་ཡུལ་
འདི་དག་ཏུ་ཕོ་མོ་རྗེས་ཆགས་ཀྱི་དོན་བྱ་ལ་སྤྲོ་གར་གྱི་ཁ་དོག་བཀྲ་སྟེ། རིགས་
རྒྱུད་ཀྱིས་གཞན་དབང་དུ་བྱས་པའི་འདོད་བློའི་བཀའ་བཀོད་དེ་རྗེས་ཆགས་ལ་
རོལ་པའི་མི་ཡི་འདུ་ཤེས་ཁྲོད་མངོན་པར་མཚོན་པའི་ཚེ། དགའ་བའི་གྲོགས་
དང་མཉམ་གཅིག་འདུ་བའི་གོ་སྐབས་མཐོང་བས། སྔོན་དཔག་ཁྲོད་བདེ་
སྐྱིད་མཐའ་ཡས་པ་ཞིག་དང་ལྡན་པའི་གདོང་འབག་དེ་གྱོན་པར་བྱེད། རྗེས་
ཆགས་ཀྱི་བརྩེ་དུང་ཚད་མཐོ་ཤོས་སུ་སོན་ཚེ། གོང་སྨྲས་རྟོག་འཆར་དེ་གཟི་
འོད་འབར་བའི་འོད་སྣང་དང་ལྡན་ལ། གལ་ཏེ་རྗེས་ཆགས་ཀྱི་བརྩེ་དུང་དེ་
འདྲ་ཞིག་ཏུ་མ་ཐོན་ཕྱིན་གློ་བུར་དུ་མི་ཚེ་ལ་སྙིང་བོ་མེད་ཅིང་། བྲོ་བ་མེད་པ།
ཚེ་སྲོག་ལའང་ཆགས་སུ་འོས་པ་ཅི་ཡང་མེད་པའི་ཚོར་བ་ཞིག་སྐྱེ་འོང་། དེའི་
ཕྱིར་མི་ཚེ་ལ་ཞེན་པ་ལྡོག་པ་དང༌། འཐབ་འཛིང་ཁྲོད་ཀྱི་འཆི་བའི་འཇིགས
སྣང་གིས་རང་ཤུགས་རང་བཞིན་གྱི་ཚེ་སྲོག་ཇེ་ཐུང་དུ་གཏོང་བའི་ངང་ཚུལ་
འབྱུང་བར་བྱེད། མི་འདི་རིགས་ཀྱི་འདོད་བློ་དེ་རིགས་རྒྱུད་ཀྱི་འདོད་བློའི་
ཀློང་དུ་མ་བསྟིམས་པའི་དབང་དུ་བཏང་ནའང་རིགས་རྒྱུད་ཀྱི་འདོད་བློ་ཡིས་
སྒེར་གྱི་འདོད་བློ་ཡོངས་སུ་གནོན་པར་བྱེད་པ་ལ་ཐེ་ཚོམ་ཅི་ཡང་མ་མཆིས།
དེའི་དབང་གིས་ཁོ་ཚོས་གལ་ཏེ་སྔ་མའི་ཐོབ་ཐང་ཁྲོད་འགུལ་སྐྱོད་བྱེད་མ་ནུས་
ཕྱིན། ཕྱི་མའི་གནས་བབ་འོག་གནས་སྐབས་གསོན་ཐབས་ཙམ་ནི་མི་བྱེད་
དོ། །དེའི་སྐབས་ཀྱི་ཕུང་པོ་བྱེ་བྲག་པ་དེ་ཡུལ་གང་ལ་གཅིག་ཏུ་འདུས་པའི་
རིགས་རྒྱུད་ཀྱི་འདོད་བློ་གཏན་ཏུ་ཕྱོགས་བྱའི་སྣོད་ཆས་ཤིག་ཏུ་བཟུང་ན་ནི་
གཉོམ་ཐལ་བ་འདྲ། དེའི་ཕྱིར། “རང་བྱུང”གིས་མིའི་ཚེ་སྲོག་སྐྱོབ་ཕྱིར་རེ་
བ་ཆད་པའི་གནས་བབ་ཀྱི་འདུ་ཤེས་ལ“སྨྱོ་སྤྱོད”ཀྱི་སེང་རས་ཤིག་གཡོགས་
པར་བྱེད། དེ་ལྟར་མིན་ཚེ་ངེས་པར་དུ་རང་སྲོག་གཅོད་པའམ་བརྩེ་དུང་ཕྱིར་
སྲོག་གཏོང་བའི་མཇུག་འབྲས་ཡ་ང་བ་ཞིག་འབྱུང་བར་བྱེད་དེ། སྤྱི་ཚོགས་སུ་
ན་ཚོད་མི་འདྲ་བའི་ཕོ་མོ་མང་པོར་རྟག་པར་མངོན་ཚུལ་དེའི་རིགས་འབྱུང་བ་
དེས་གོང་སྨྲས་འགྲེལ་བཤད་དེ་བདེན་པ་ཡིན་པར་ར་སྤྲོད་བྱེད་ཐུབ།
ཕྱོགས་གཞན་ཞིག་ནས་བཤད་ན། ཕོ་མོ་རྗེས་སུ་ཆགས་པ་དོན་དུ་མ་
གྱུར་པ་ཁོ་ནས་སྐྱོ་གར་གྱི་མཇུག་འབྲས་ཤིག་འདྲེན་པར་བྱེད་པ་མ་ཡིན་ཏེ།
དོན་དུ་གྱུར་པ་དག་ལ་མཚོན་ན་མཇུག་འབྲས་མི་ལེགས་པ་བྱུང་བའི་གྲངས་ནི་
བདེ་སྐྱིད་ལྡན་སོང་བ་དག་ལས་ཀྱང་མང་བར་ཡོད་པ་འདྲ། དེ་ཡང་བརྩེ་དུང་
དྲག་པོ་ལས་བྱུང་བའི་རེ་འདོད་དེ་སྐབས་དོན་ལ་ཕྲད་པ་པོ་དེའི་སྒེར་ངོས་ཀྱི་
བདེ་སྐྱིད་དང་འགལ་ཟླར་གྱུར་ཅིང་། དེའི་བྱ་བ་ཡོད་ཚད་དང་གཅིག་མཐུན་
མ་འོངས་པས། དེའི་དོན་བྱ་དེ་ཚོས་བསྐྲུན་པའི་འཚོ་བའི་འཆར་གཞི་རླག་
པར་བྱེད། དེར་མ་ཟད་ཕོ་མོ་རྗེས་སུ་ཆགས་པ་དེ་ནམ་རྒྱུན་ཕྱི་རོལ་གྱི་དོན་བྱ་
དང་འགལ་ཟླར་གྱུར་པ་ཞིག་ཡིན་པར་མ་ཟད། རྗེས་སུ་ཆགས་མཁན་རང་
ཉིད་ཀྱི་རང་གཤིས་དང་ཡང་འགལ་ཟླར་གྱུར་པ་ཞིག་ཡིན་ཏེ། དབང་པོའི་
འབྲེལ་བ་དང་བྲལ་བ་ཙམ་ནས་རྗེས་སུ་ཆགས་པའི་ཡུལ་ལ་ལྟ་ཞིབ་བྱས་ཚེ།
ཐ་ན་སུན་སྣང་སྐྱེ་བ་དང་། མཐོང་ཆུང་། ཞེན་པ་ལྡོག་པ་བཅས་ཀྱི་ཚོར་
བའང་སྐྱེ་སྲིད་པའི་ཕྱིར་རོ། །འོན་ཀྱང་རིགས་རྒྱུད་ཀྱི་འདོད་བློ་དེ་མི་སྒེར་གྱི་
འདོད་བློ་ལས་ཤུགས་དྲག་པས། རྗེས་ཆགས་ལ་རོལ་བཞིན་པ་དེས་རང་ཉིད་
ཞེན་པ་ལྡོག་པའི་ངོ་བོ་དེ་ལ་མིག་བཙུམས་ནས་དོ་སྣང་མི་བྱེད་པར། སེམས་
པ་གཅིག་སྡུད་སྒོས་ཡུལ་དེ་དང་མཉམ་སྦྲེལ་གཏན་དུ་བྱེད་པར་རེ་སྨོན་ཁོ་ན་
བྱེད། ཕོ་མོ་རྗེས་ཆགས་ཀྱི་རྟོགས་བཏགས་དེས་དེ་ལྟར་མི་རྣམས་རྨོངས་པར་
བྱེད་མོད། རིགས་རྒྱུད་ཀྱི་འདོད་བློ་དེས་ལས་འགན་ཡོངས་སུ་འགྲུབ་རྗེས།
སྟོང་བསམ་དེ་དག་འཕྲལ་མར་ཡལ་ནས། སུན་པ་སྐྱེད་པའི་མི་ཚེ་གཅིག་གི་
ཁུར་བོ(ཆུང་མ་དང་བྱིས་པར་བསྟན་པ)ཤུལ་དུ་ལྷག་པར་འགྱུར། ང་ཚོས་
ནམ་རྒྱུན་དྲན་ཤེས་དང་ལྡན་ཞིང་ཤིན་ཏུ་ཁྱད་དུ་འཕགས་པའི་སྐྱེས་པ་ཞིག་སྨྲ་
བ་མང་བའི་བུད་མེད་ཅིག་གམ་བུད་མེད་གཏུམ་པོ་ཞིག་དང་བཟའ་ཟླར་གྱུར་པ་
མཐོང་ཞིང་། ང་ཚོས་རྟག་པར་ཡ་མཚན་ངང“སྐྱེས་པ་དེ་ཚོས་འདེམས་སྒྲུག་
སྡུག་པོ་དེ་ལྟ་བུ་ཞིག་ཅིའི་ཕྱིར་བྱས་པ་ཡིན”ཞེས་སྨྲ་བར་བྱེད་པ་ལ་གོང་སྨྲས་
གསལ་བཤད་དེས་ལན་ཡིད་ཚིམ་པ་ཞིག་སྟེར་ངེས་ཡིན་སྙམ། དེ་བས་ན་་
གནའ་བོའི་ཀེ་རི་སི་དང་རོ་མ་བ་དག་གིས་རྒྱུན་པར་འདོད་ལྷའམ་དགའ་བའི་ལྷ
(Amor) ནི་མུན་འཐོམས་སུ་གྱུར་པ་ཞིག་ཡིན་ཅེས་སྨྲ་བར་བྱེད་ལ། དེ་
ཙམ་དུ་མ་ཟད་བརྩེ་དུང་གི་དྲ་རྒྱར་ཚུད་པའི་སྐྱེས་པ་ཡིས་ནི་རང་གི་ཡིད་ངོར་
འཐད་པའི་མི་དེའི་མདངས་ཉམས་དང་གཤིས་སྤྱོད་ཐད་བཟོད་སྒོམ་བྱེད་་་་་
དཀའ་བའི་ཆ་ཞིག་ཡོད་པ་ཤེས་ཤིང་། དེ་ཡིས་རང་ཉིད་ཀྱི་མ་འོངས་པའི་མི་
ཚེ་སྡུག་ལ་སྦྱར་ངེས་པའང་རྟོགས་བཞིན་དུ་དེ་ལ་འཇིགས་སྣང་ཅུང་ཟད་ཙམ་
ཡང་མི་སྐྱེ་ཞིང་ཕྱིར་ནུར་ཡང་མི་བྱེད།
ཁྱོད་ལ་ཉེས་པའི་དྲི་མས་གོས་སམ་ཞེས། །
བདག་ནི་བརྟག་པར་མི་འདོད་འཕྲིགས་པའང་མེད། །
ཁྱོད་ནི་ཅི་འདྲ་ཇི་ལྟར་འགྱུར་ཡང་རུང་། །
ཁོ་བོས་ཁྱོད་ལ་དགའ་བ་ཁོ་ན་འཆང་། །
ཞེས་པ་ལྟར་ཁོ་རང་ཉིད་ཀྱིས་དོན་དུ་གཉེར་བྱ་དེ་རང་གི་དོན་དག་མ་
ཡིན་པར་བུ་དང་བུ་མོ་སྟེ། མ་འོངས་པའི་ཚེ་སྲོག་གསར་པ་དེ་ཡིན་ནའང་
སྟོང་བསམ་གྱིས་བཅངས་པའི་དབང་གིས་རང་ཉིད་ཀྱིས་ནི་རང་གི་དམིགས་
ཡུལ་དོན་དུ་གཉེར་བཞིན་པར་འདོད། གནས་ཡུལ་གང་ཡིན་ལ་མ་ལྟོས་པར་
མི་སྒེར་གྱི་ཁེ་ཕན་དོན་གཉེར་མི་བྱེད་པ་འདི་རིགས་ཀྱི་སྤྱོད་པ་ནི་རླབས་ཆེ་བའི་
བརྡ་རྟགས་ཤིག་ཡིན་པར་བརྟེན་རྗེས་ཆགས་ཀྱི་བརྩེ་དུང་ཤུགས་དྲག་པོ་ཡིས་
ཀྱང་བླ་ན་འཕགས་པའི་མདངས་དང་ལྡན་པར་བྱེད་ནུས། དེའི་ཕྱིར་དེ་རྩོམ་
རིག་གིས་བསྔགས་པར་བྱ་བའི་བརྗོད་གཞི་ཞིག་ཏུ་གྱུར། མཇུག་མཐར་ད་
དུང་འཆད་པར་བྱ་བ་ལ་དབང་པོའི་དགའ་བ་ལའང་རང་གི་ཡུལ་དེར་ཤིན་ཏུ་
སྡང་ཞིང་། མཉམ་དུ་གནས་ཐབས་མེད་པའི་སྣང་ཚུལ་ཡང་ཡོད་དེ། པོ་ལ་
ཐུ་ཡིས་གནས་ཚུལ་འདི་འདྲ་ལ་སྤྱང་ཀི་ལུག་ལ་རྗེས་སུ་ཆགས་པ་ཞེས་པར་་
བརྗོད། གནས་བབ་དེའི་རིགས་ནི་ཕྱོགས་གཅིག་ཁོ་ནའི་མོ་པ་ཡིས་་་་་
བསླངས་པ་ཡིན་ཏེ། སྐྱེས་པའི་ཕྱོགས་ནས་དགའ་དུང་ཆེ་དྲགས་པ་དྲན་རིག་
འཆོལ་སྙམ་བྱེད་པའི་ཚད་དུ་སོན་ནས་ཇི་ལྟར་ནུས་ཤུགས་རྩལ་དུ་སྤྲུགས་ཀྱང་།
གང་ལྟར་རེ་འདོད་ནན་མོ་བཏོན་ཀྱང་གང་ཡུལ་དུ་གྱུར་པ་དེས་ནི་ཐོས་ཀྱང་མ་
ཐོས་ལྟར་དུ་བྱེད། དེ་ལྟར་བྱས་པས་ཧྲ་ཝོན་གྱིས“ང་ནི་ཁྱོད་ལ་དགའ་བ་
དང་། །དེ་བཞིན་ཁྱོད་ལ་སྡང་ཡང་སྡང”(《ཤེན་པེ་ལེན》འཁྲབ་ཚན་གསུམ་
པའི་རྒྱབ་ལྗོངས་ལྔ་བར)ཞེས་བཤད་དགོས་པའི་གནས་ཚུལ་བྱུང་བར་གྱུར།
དེ་ལྟར་དགའ་ཡང་དགའ་ལ་སྡང་ཡང་སྡང་བའི་སེམས་ཁམས་དེ་ལས་མི་
སྲོག་གཅོད་ལ། དེར་མཐུད་ནས་རང་སྲོག་གཅོད་པའི་གནས་ཚུལ་རྒྱུན་པར་
འབྱུང་བར་བྱེད་པ་ང་ཚོས་ལོ་རེ་བཞིན་ཚགས་པར་ལས་མང་པོ་མཐོང་ཐུབ།
ཀོ་ཏེ་ཡི“རྗེས་ཆགས་ཀྱི་དགའ་བ་ཕྱིར་བསློགས་པ་ནི་དམྱལ་བའི་མེ་དཔུང་ཁྲོད་
དུ་འཕངས་པ་དང་འདྲ་སྟེ། དེ་ལས་ཀྱང་ཚབས་ཆེ་བའི་ལས་ཤིག་ཡོད་པར་ཁོ་
བོ་ཡིད་ཆེས་དཀའོ”ཞེས་གསུངས།
རྗེས་ཆགས་ཁྲོད་ཀྱི་སྐྱེས་པ་དག་གིས་ཡིད་དུ་གྱུར་པ་གང་དེའི་བརྩེ་བ་མེད་
པའི་རྣམ་འགྱུར་དང་ཡང་ན་རང་གི་སྡུག་ཡུས་དེ་དེ་ཚོས(བུད་མེད) ཅོལ་ཆུང་
གི་སྤྲོ་བ་སློང་བྱེད་དུ་འཛིན་པ་དེ་རིགས་ལ“བརྩེ་མེད་གདུག་རྩུབ”ཅེས་སུ་
འབོད་པ་དོན་དངོས་སུ་སྒྲོ་འདོགས་མེད་པ་ཞིག་ཡིན། རྒྱུ་མཚན་ཡང་དུས་
དེར་ཁོ་ནི་འབུ་སྲིན་གྱི་ལྷན་སྐྱེས་ནུས་པ་དང་འདྲ་བའི་འཕར་ལངས་ཤིག་གི་
དབང་དུ་གྱུར་ཅིང་། འའཕར་ལངས་དེ་ཡིས་དྲན་ཤེས་ཀྱིས་བསྟན་པའི་རྒྱུ་་
མཚན་ཡོད་ཚད་ལ་ཅི་མི་སྙམ་ཞིང་། ཁོར་ཡུག་གི་སྣང་རུང་ཡོད་ཚད་སྣང་
མེད་དུ་དོར་ནས། རང་ཉིད་ཀྱིས་དོན་དུ་གཉེར་བྱ་མཐའ་གཅིག་པའི་
དམིགས་ཡུལ་དེ་ཁོ་ན་སྙེག་པར་བྱེད་ཅིང༌། དོན་གཉེར་དེ་ལ་ཡེང་བ་མེད་ལ།
འདོར་བ་ནི་དེ་བས་ཀྱང་མི་སྲིད་པའི་ཕྱིར་རོ། །ཕོ་མོ་རྗེས་ཆགས་ཀྱི་སྤྲོ་སེམས་དེ་
ཉིད་ཚིམ་པར་མ་གྱུར་ཚེ་རྐང་བ་ཡིས་ལྕགས་ལེབ་ལྗིད་པོ་ཞིག་དྲུད་ནས་འགྲོ་བ
དང་འདྲ་སྟེ། མི་ཚེའི་སྐྱེས་ལམ་རིང་མོར་གཅིག་པུར་སྐྱོ་བས་བགྲོད་པར་བྱེད་
ཅིང་། དབེན་པའི་ནགས་ཀློང་དུ་ཤུགས་རིང་འབྱིན་བཞིན་པ་ཕེ་ཐོ་ལ་ཁེ་
གཅིག་པུར་མ་ཟད་མོད། སྐྱོ་ཡུས་ཆེ་བའི་ཞར་ལ་རྩོམ་རྩལ་གྱི་ཡོན་ཏན་དང་
ལྡན་པ་ཁོ་རང་གཅིག་པུ་ཡིན་པ་ཙམ་མོ། །ཀོ་ཏེ་ཡི“མི་རྣམས་སྐྱོ་གདུང་ཡུས་
ཀྱིས་ནོན་པའི་ཚེ། །ལྷ་ཡིས་དེ་ཉིད་མཚོན་བྱེད་ཐབས་དག་བསྩལ། །” ཅེས་
པའི་སྙན་ཚིག་རྨད་དུ་བྱུང་བ་དེ་ནི་ཕེ་ཐོ་ལ་ཁེ་ཇི་བཞིན་བྲིས་པ་འདྲའོ། །
དོན་དངོས་སུ་རིགས་རྒྱུད་ཀྱི་སྲུང་ལྷ་དང་རང་སྒེར་གྱི་སྲུང་ལྷ་གཉིས་དུས་
དང་གནས་ལ་མ་ལྟོས་པར་ཕན་ཚུན་འཐབ་འཛིང་བྱེད་བཞིན་ཡོད་ལ། སྔ་མ་
ནི་ཕྱི་མའི་གནོད་བྱེད་དང་ཤ་འཁོན་ཆགས་པའི་དགྲ་བོ་ཡིན། དེ་ཡིས་རང་
ཉིད་ཀྱི་དམིགས་ཡུལ་བསྒྲུབ་ཆེད། དུས་རྟག་ཏུ་མི་སྒེར་གྱི་བདེ་སྐྱིད་ལ་གཏོར་
བརླག་གཏོང་བར་གྲ་སྒྲིག་བྱེད་བཞིན་ཡོད་ལ། རེས་འགར་མི་དམངས་་་་་
ཡོངས་རྫོགས་ཀྱི་བདེ་སྐྱིད་ཀྱང་དེ་ཡི་བརླག་བྱར་འགྱུར། ཧྲ་ཝོན་གྱི《ཧིན་རི་
རབས་དྲུག་པ》ཡི་ཁག་གསུམ་པའི་འཁྲབ་ཚན་གསུམ་པའི་ལེ་ཚན་གཉིས་པ་
དང་གསུམ་པའི་ཁྲོད་ནས་དོན་བྱ་འདི་འདྲ་མཐོང་ཐུབ། དོན་དངོས་འདི་
འདྲ་བྱུང་བའི་རྨང་གཞི་ནི་ང་ཚོའི་རང་གཤིས་ཀྱི་རྩ་བ་རིགས་རྒྱུད་ལ་ཟུག་ཡོད་
པར་བརྟེན་རིགས་རྒྱུད་ལ་དམིགས་བསལ་སྒོས་འགུལ་སྐྱོད་བྱེད་པའི་ཁེ་དབང་
ཡོད་པ་དེ་ཡིན། ང་ཚོའི་མེས་པོ་ཚོས་སྔ་མོ་ཞིག་ནས་གནས་ལུགས་འདི་རྟོགས་
ཡོད་པས། རིགས་རྒྱུད་ཀྱི་སྲུང་ལྷ་ཚུའུ་ཕི་ཏོ་དེ་མི་ཡི་རྣམ་པ་ཅན་དུ་བྱས།
དེའི་བཞིན་རས་ནི་ཉེས་པས་མ་སྦགས་ཤིང་ལྷད་ཀྱིས་མ་གོས་པ་ཞིག་ཡིན་མོད།
དོན་དུ་གདུག་རྩུབ་ཆེ་ཞིང་། དགྲ་ཞེ་གནག་ལ། ཉེས་སྐྱོན་འཚོལ་ལ་དགའ་
བའི་སྲུང་ལྷ་གདུག་པོ་ཞིག་ཡིན་ཅིང་། སྒེར་གཅོད་དང་འགྱུར་ལྡོག་སྐྱེན་པའི་
བདུད་པོ(Doimon)ཞིག་ཀྱང་ཡིན་པའི་དུས་མཚུངས་སུ་ལྷ་རྣམས་དང་མིའི
རིགས་ཀྱི་བདག་པོའང་ཡིན་ནོ། །
གནའ་བོའི་ཀེ་རི་སིའི་ངག་རྒྱུན་ལ“ཨེ་མ་དགའ་བའི་ལྷ། (Eros)
(16)ཁྱོད་ནི་ལྷ་དང་མི་ལ་དབང་སྒྱུར་བྱེད་མཁན་རྒྱལ་པོ་གཏུམ་སྤྱོད་ཅན་ཞིག་
ཡིན”ཞེས་གྲགས་པ་སྨྲ་བ་ལེགས་པར་སེམས།
མི་རྣམས་གསོད་བྱེད་མདའ་གཞུ་ཐོགས་ཤིང་། རྣམ་པར་དཔྱོད་པའི་
མིག་དང་མི་ལྡན་ལ། ལུས་སུ་གཤོག་པ་ཐོགས་པ་ནི་ཚུའུ་ཕི་ཏོ(འདོད་ལྷ)ཡི་
ཁྱད་རྟགས་ཡིན། གཤོག་པ་ཡིས་ནི་ཕོ་མོ་རྗེས་སུ་ཆགས་པ་དེ་མི་བརྟན་གཡོ་
བའི་ངང་ཚུལ་ཅན་ཞིག་ཡིན་པ་མཚོན། འོན་ཀྱང་འདིར་བཤད་པའི་མི་་་
བརྟན་གཡོ་བར་བྱེད་པ་ཞེས་པ་དེ་ནི་རྗེས་ཆགས་ཀྱི་བརྩེ་དུང་གི་ཚོར་བ་ཚིམས
པའི་རྗེས་སུ་རྟོག་འཆར་ནུབ་པའི་ཚོར་བ་དང་ཆབས་གཅིག་མངོན་པར་འོང་བ་
ཞིག་ཡིན།
རྗེས་ཆགས་ཀྱི་བརྩེ་དུང་ཤུགས་དྲག་པོ་དེ་ནི་རྟོག་འཆར་རིགས་ཤིག་ལ་
བརྟེན་ཡོད་ཅིང་། རྟོག་འཆར་འདི་ཡིས་རིགས་རྒྱུད་ལ་རིན་ཐང་དང་ལྡན་
པའི་དོན་བྱ་དག་མི་སྒེར་ལ་ཕན་པ་ཡོད་པ་ལྟ་བུ་ཞིག་ཏུ་མངོན་པར་བྱེད།
དེའི་ཕྱིར་ལས་ཀྱིས་བཀོད་པའི་བསླུ་བྲིད་དེ་རིགས་རྒྱུད་ཀྱི་དམིགས་ཡུལ་འགྲུབ་
རྗེས་འཕྲལ་མར་དབྱིངས་སུ་ཡལ་བར་འགྱུར། ཕུང་པོ་བྱེ་བྲག་པ་དེ་རིགས་
རྒྱུད་ཀྱི་བླ་སྲོག་གིས་དོར་རྗེས། སྔར་གྱི་གུ་དོག་དང་དབུལ་ཞིང་གཉོམ་པ་ཞིག་
ཏུ་སླར་གསོ་བྱེད། དེའི་ཚེ་འདས་པ་ལ་ཕྱིར་དྲན་བྱས་ཚེ། སྟོབས་ཤུགས་དེ་
འདྲ་ཆེན་པོ་ཞིག་ཕྱུངས་ལ། དུས་ཡུན་རིང་བོར་དཔའ་སྤོབས་བསྐྱེད་ཅིང་
འབད་འབུངས་བྱས་པའི་རིན་ཐང་དུ་དབང་པོའི་འདོད་པ་ཚིམས་པ་ལས་་་
གཞན་ཐོབ་འབྲས་ཅུང་ཟད་ཙམ་ཡང་མ་བྱུང་བ་ད་གཟོད་ཤེས་པར་འགྱུར་ལ།
དེར་མ་ཟད་སྔོན་དཔག་དང་ལྡོག་སྟེ། ཕུང་པོ་བྱེ་བྲག་པ་སྒེར་ལ་མཚོན་ན་
སྔོན་ལས་བདེ་སྐྱིད་ཆེ་བ་ཞིག་ཏུའང་མ་འོངས་པ་ད་གཟོད་ཤེས་པས། དེ་ལ་
མཚར་སྣང་ཧ་ལས་དགོས་པ་ཞིག་མི་སྐྱེ་ཀ་མེད་བྱུང་། དེའི་ཕྱིར། རྒྱལ་སྲས
Theseusཡིས་བཙུན་མོAriadne(17)གྱེདོར་པ་ལའང་མཚར་དུ་བྱ་བ་ཅི་ཡང་
མེད་དོ། །གལ་ཏེ་ཕེ་ཐོ་ལ་ཁེ་ཡི་བརྩེ་དུང་གི་ཚོར་བ་དེ་ཚིམ་པར་གྱུར་ཡོད་ན།
ཁོ་ཡི་སྙན་ངག་ཀྱང་སྒོ་ང་བཞག་པའི་རྗེས་ཀྱི་བྱ་མོ་ལྟར་དེ་མ་ཐག་མཚམས་
བཞག་ནས་གྲག་འགུལ་ཅི་ཡང་མེད་པར་འགྱུར།
《དབང་པོའི་དགའ་བའི་གཟུགས་འདས་རིག་པ》ཞེས་པའི་དཔྱད་རྩོམ་
འདི་ཉིད་མིག་སྔར་བརྩེ་དུང་ཤུགས་དྲག་པོའི་ཆུ་གཏེར་དུ་བྱིངས་པའི་མི་དག་ལ་
མཚོན་ན་ཐོས་པར་ཤིན་ཏུ་མི་སྤྲོ་བར་ངེས། ཕལ་བ་དག་གི་ངོར་ཕོ་མོ་རྗེས་སུ
ཆགས་པ་དང་གཉེན་དུ་སྒྲིག་པ་ནི་དཔྱོད་ཤེས་རྨང་གཞིར་བྱས་པའི་འདེམས
སྒྲུག་ཅིག་ཡིན་པར་འདོད་མོད། འོན་ཀྱང“དཔྱོད་ཤེས”ཞེས་པའི་ཐ་སྙད་དེ་
ཡིས་དོན་དངོས་སུ་རྣམ་པ་མང་ཞིང་འགྱུར་བ་སྐྱེན་པའི་ཕོ་མོ་རྗེས་ཆགས་དང་
གཉེན་སྒྲིག་གི་སྣང་ཚུལ་སྣ་ཚོགས་ལ་འགྲེལ་བཤད་བྱེད་མི་ནུས། གནའ་་་
རབས་སྤྲོ་གར་རྩོམ་པ་པོ་ཡིས“དགའ་བའི་བརྩེ་དུང་ནི་མ་གཞིར་ངེས་སྲོལ་དང་
མི་ལྡན་ཞིང་། དབྱེ་བ་འབྱེད་དུ་མེད་པ་ཞིག་ཡིན་པས། ང་ཚོས་ཀྱང་དེ་ལ་
རིགས་དགར་དབྱེ་འབྱེད་བྱེད་དུ་མེད”ཅེས་བསྟན།
ཕོ་མོ་རྗེས་ཆགས་ཀྱི་གཉེན་སྒྲིག་ནི་རིགས་རྒྱུད་ཀྱི་ཁེ་ཕན་ཆེད་ཡིན་པ་ལས།
སྒེར་གྱི་དོན་དུ་མ་ཡིན། འོན་ཀྱང་སྐབས་དོན་ལ་འབྲེལ་ཡོད་མཁན་གང་ཡིན་
པ་དེས་ནི་གནས་ཚུལ་འདི་ཉིད་མི་ཤེས་པ་སྨྲ་མ་དགོས་ཏེ། རང་ཉིད་ཀྱི་བདེ་
སྐྱིད་འཚོལ་བ་ཞིག་ཡིན་པར་འདོད། དོན་དུ་དེའི་དམིགས་ཡུལ་ངོ་མ་ནི་མི་དེ་
གཉིས་ལས་འབྱུང་ངེས་པའི་ཕུང་པོ་བྱེ་བྲག་པ་གསར་པ་དེའི་སྟེང་དུ་ཡོད་ཅིང་།
ཁོ་གཉིས་ནི་དམིགས་ཡུལ་དེའི་ཆེད་དུ་ཟུང་འབྲེལ་བྱས་པ་ཞིག་ཡིན་ལ། དེ་
རྗེས་ཅི་ནུས་སྒོས་འབད་བརྩོན་བྱས་ནས་གོམ་འགྲོས་མཉམ་པོར་འོང་བར་བྱེད་
པ་ཞིག་ཡིན། རྗེས་ཆགས་ཤུགས་དྲག་པའི་ངོ་བོ་ནི་ལྷན་སྐྱེས་ཀྱི་ནུས་པའི་སྟོང་
བསམ་ཞིག་ཡིན་མོད། འོན་ཀྱང་ཕྱོགས་གཞན་གྱི་ཕན་ཚུན་ཡོངས་སུ་ཐ་དད་
པའི་རྒྱུ་རྐྱེན་མང་པོ་ཞིག་ཀྱང་ཡོད། དཔེར་ན་སྔོན་དུ་སྨྲས་པ་བཞིན་སྟོང་
བསམ་དེའི་རིགས་ངེས་པར་དུ་ཡལ་བར་འགྱུར་ལ། དེར་མཐུད་ཕྱོགས་་་་་
གཞན་གྱི་རྒྱུ་རྐྱེན་དག་ཐོལ་གྱིས་མངོན་དུ་ཐོན་པས། རྗེས་ཆགས་ཀྱི་གཉེན་
སྒྲིག་དེའི་མཇུག་འབྲས་དེ་རྒྱུན་པར་སྟབས་མི་ལེགས་པ་ཞིག་ཏུ་འགྲོ། སི་ཕེན་
གྱི་མི་དག་ལ་གཏམ་དཔེ་ཞིག་ཡོད་པ་འདི་ལྟ་སྟེ། “དགའ་བའི་བརྩེ་དུང་གི་
ཆེད་དུ་གཉེན་དུ་བསྒྲིགས་པ་ཡིན་ཕྱིན། ཅིས་ཀྱང་སྐྱོ་གདུང་གི་ཁྲོད་ནས་འཚོ་
བ་གཏོང་བར་ངེས”ཞེས་ཟེར། དེ་ཡང་གཉེན་སྒྲིག་ནི་མ་གཞིར་རིགས་རྒྱུད་
རྒྱུན་སྲིང་བར་བྱེད་པའི་བཀོད་སྒྲིག་ཅིག་ཡིན་པས། སྐྱེ་འཕེལ་གྱི་དམིགས་
ཡུལ་དེ་ནམ་ཞིག་འགྲུབ་པ་ན།། ལས་ཀྱི་བཀོད་པས་བྱིས་པའི་ཕ་མ་དེ་གཉིས་
གཏན་དུ“དགའ་བའི་གཙང་པོར་རྐྱལ་རྩེད་ལ་རོལ”བཞིན་ཡོད་པའམ་ཡང་ན་
ཉིན་གཅིག་རིང་གི་འཛུམ་བག་ཙམ་དུ་འདུག་པ་སོགས་ཡིད་ཀྱི་ཡུལ་ནས་འདོར་
བར་བྱེད། ཕྱོགས་གཉིས་ཀྱི་ཁྱིམ་བདག་དག་གིས་བཀོད་སྒྲིག་བྱས་པའི་དོན་
དངོས་ཀྱི་ཁེ་ཕན་དམིགས་ཡུལ་དུ་བྱེད་པ“ཕན་བདེའི་གཉེན་སྒྲིག”བྱ་བ་དེ་ནི་
དེ་ལས་ལྡོག་སྟེ། དགའ་བའི་བརྩེ་དུང་གི་དབང་གིས་མཉམ་དུ་སྡེབ་པ་དག་
ལས་བདེ་སྐྱིད་ཆེ་བར་སྣང་། དེ་ཡང་གཉེན་སྒྲིག་འདི་རིགས་ཀྱིས་རྒྱུ་རྐྱེན་དང་
ཆ་རྐྱེན་སྣ་ཚོགས་ལ་འདང་བརྒྱབ་ཡོད་ལ། ཆ་རྐྱེན་དེ་ཚོ་ཅི་འདྲའི་རྣམ་གྲངས་
མང་བ་ཞིག་ཡིན་ནའང་དེ་ལ་དོན་དངོས་ངོ་མར་གཞོལ་བའི་ཆ་ཞིག་ཅིས་ཀྱང་
ཡོད་པར་མ་ཟད། དེདེ་རང་ཤུགས་ངང་ཡལ་བར་མི་འགྱུར་བ་ཞིག་ཡིན། ད་
དུང་བཤད་ན། དེ་གཉེན་སྒྲིག་བྱེད་མཁན་གྱི་བདེ་སྐྱིད་དམིགས་ཡུལ་དུ་བྱས་
པ་ཞིག་ཡིན་པར་བརྟེན། མཉམ་འབྲེལ་འདི་འདྲ་ནི་བདེ་སྐྱིད་དང་ལྡན་པ་
ཞིག་ཡིན་པར་སོམ་ཉི་ཅི་ཡང་མེད་མོད། མི་རབས་གཉིས་པ་ལ་ཕན་པ་མེད།
གཉེན་སྒྲིག་གི་གདམ་ང་ཐོག་ཏུ་བབ་པའི་སྐྱེས་པ་དེས་དངུལ་གྱི་ཆེད་དུ་རང་གི་
དགའ་ཕྱོགས་དང་རེ་བ་ཚིམ་པར་བྱེད་པ་སོགས་སྣང་མེད་དུ་བཏང་བ་ཡིན་ན།
དེ་ནི་སྒེར་གྱི་ཆེད་དུ་འཚོ་བ་ཞིག་ལས། རིགས་རྒྱུད་ཀྱི་ཆེད་མིན་པས། སྣང་
ཚུལ་འདི་འདྲ་ནི་བདེན་དོན་ལ་རྒྱབ་ཀྱིས་ཕྱོགས་ཤིང་། “རང་བྱུང”གི་རྩ་
དོན་ལ་འགལ་བར་གྱུར་པར་བརྟེན། མི་གཞན་གྱིས་ཁྱད་དུ་གསོད་ངེས་པའི་
ཡུལ་དུ་འགྱུར། དེ་ལས་ལྡོག་སྟེ། དགའ་བའི་བརྩེ་དུང་གི་ཆེད་དུ་ཕ་མའི་
ངག་ལ་མ་ཉན་པར་རྦད་ཐག་ཆོད་པའི་ངང་གཉེན་སྒྲིག་བྱས་པའི་བུད་མེད་དེ་
ལ་ཆ་ངེས་ཅན་ཞིག་ནས་བཤད་ན་ནི་བསྔགས་བརྗོད་བྱེད་འོས་པ་ཞིག་ཏུ་སྣང་།
དེ་ཡང་དེའི་ཕ་མ་གཉིས་ནས་རང་གཅེས་སྒེར་ཕན་གྱི་བསམ་པ་ལ་བརྟེན་ནས་
མོ་ལ་གོ་སྐོན་བྱེད་སྐབས། མོས་ནི་ཆེས་གལ་འགངས་ཆེ་བའི་རྩ་དོན་དེ་་་་
བདམས་པར་མ་ཟད། ལས་དབང་གིས་བཀོད་པའི་འདོད་ཚུལ(རིགས་རྒྱུད་
ཀྱི་འདོད་ཚུལ་ཞེས་འཆད་པར་འོས) ལ་བརྩི་སྲུང་བྱས་པ་སྟེ། གོང་སྨྲས་ལྟར་
དཔྱད་ན། གཉེན་སྒྲིག་བྱེད་སྐབས། དུས་གཅིག་ལ་རྐང་བས་ཉ་དང་ལག་
པས་བྱ་མཉམ་དུ་ཟིན་པ་དཀའ་བས། སྒེར་རམ་རིགས་རྒྱུད་གང་རུང་ཞིག་
ཅིས་ཀྱང་བློས་གཏོང་དགོས་པ་འདྲ་བ་ཞིག་ཏུ་སྣང་ལ། དོན་དངོས་སུའང་དེ་
ལྟ་བུ་ཞིག་ཡིན། དེའི་ཕྱིར“དགའ་སྤྲོ”དང“ཕན་བདེ”གཉི་ག་མཉམ་་་
འགྲོགས་སུ་འོང་བའི་གནས་ཚུལ་ཤིན་ཏུ་དཀོན་པར་སྣང་། མི་ཕལ་མོ་ཆེ་ཞིག་
ལ་མཚོན་ན་ལུས་ཕུང་དང་། ཀུན་སྤྱོད། ཤེས་རབ་སོགས་ཀྱི་ཕྱོགས་ཚང་
མར་སྐྱོ་འོས་པའི་གནས་ཚུལ་ཞིག་ཡོད་མོད། འོན་ཀྱང་གཉེན་སྒྲིག་ནི་སྤྱིར་
བཏང་གི་འདེམས་སྒྲུག་རྐྱང་བའམ་དགའ་མོས་ཁོ་ན་ལས་བྱས་པ་ཞིག་མིན་པར།
ཕྱི་རོལ་གྱི་དོགས་འཚེར་ཡོད་ཚད་ཀྱི་ངོས་ནས་ཐག་བཅད་པ་ཞིག་ཡིན་ལ།
“གློ་བུར་བའི་མཉམ་སྡེབ”ཅེས་པ་ལའང་དེའི་ཁྲོད་ཀྱི་ཁག་འགའ་ཞིག་གི་རྒྱུ་
རྐྱེན་ཡོད། ཕན་བདེའི་གཉེན་སྒྲིག་ལ་མཚོན་ན། ཁེ་ཕན་དངོས་གཉེར་བའི་
ཞར་ལ་ཚད་ངེས་ཅན་ཞིག་གི“དགའ་ཚོར”ལ་བསམ་བློ་བསྐོར་ཡོད་པ་དེ་ནི་
རིགས་རྒྱུད་ཀྱི་སྲུང་ལྷ་ཡིས་བསྟུན་ཐབས་བྱས་པ་ཞིག་ཡིན། ཚང་མས་ཤེས་
གསལ་ལྟར་བདེ་སྐྱིད་ལ་རོལ་འདུག་པའི་ཁྱོ་ཤུག་མང་པོ་ཞིག་མི་མཐོང་ལ།
དེའི་རྒྱུ་མཚན་ནི་གཉེན་སྒྲིག་གི་ངོ་བོ་དེ་ད་ལྟའི་མི་དག་གི་བདེ་སྐྱིད་ཀྱི་ཆེད་མ་
ཡིན་པར། ད་དུང་འཇིག་རྟེན་དུ་མ་ཐོན་པའི་བུ་དང་བུ་མོ་དག་ལ་གཞོལ་བ་
ཞིག་ཡིན་པའི་ཕྱིར་རོ། །འོན་ཀྱང་དབང་པོའི་དགའ་བ་ཤུགས་ཆེན་འཆང་བའི་
ཁྲོད་ནའང་དངོས་གནས་མི་ཚེ་གང་བོར་གཉེན་སྒྲིག་དེས་མཐའ་འཁྱོལ་ཞིང་།
ཕན་ཚུན་དབུགས་དབྱུང་བྱེད་ནུས་པ་ཡོད། དེ་ནི་འབྱུང་རྩ་ཡོངས་སུ་ཐ་དད་
པ་ལས་བྱུང་བའི་བརྩེ་དུང་ཡིན་ལ། “དབང་པོའི་དགའ་ཕྱོགས་གཅིག་་་་་་
མཐུན” གྱི་རྨང་གཞི་ལས་བྱུང་བའི་མཛའ་བརྩེ་ཞིག་ཡིན། མཛའ་བརྩེ་དེ་
འདྲ་ནི་ཕལ་ཆེར་ཞིག་དབང་པོའི་དགའ་བའི་ཚོར་བ་ཚིམས་ཤིང་མེད་པར་གྱུར་
རྗེས་ད་གཟོད་མངོན་འོང་བ་ཞིག་ཡིན། ནམ་རྒྱུན་ལྟར་ན་འདི་ལྟར་ཡིན་ཏེ།
ཐོག་མར་ཚེ་སྲོག་གསར་པའི་དོན་དུ་དབང་པོའི་དགའ་བའི་ཆ་རྐྱེན་སྣ་ཚོགས་
བསྐྲུན་པ་སྟེ། ལུང་ཕུང་དང་། ཀུན་སྤྱོད། ཤེས་རབ་བཅས་ཀྱི་ཕྱོགས
ནས་ཕན་ཚུན་སྐོང་གསབ་ནུས་ཤིང་ཕན་ཚུན་མཐུན་པའི་ཆ་སྣ་ཚོགས་བསྐྲུན་
པའམ་ཚང་བར་བྱས་ཐོག མི་དེ་གཉིས་བར་ཉམས་དང་བསམ་པའི་ཆ་ནས་
ཀྱང་ཕན་ཚུན་སྐོང་གསབ་ནུས་ཤིང་རྒྱུན་སྲིང་བྱེད་ཐུབ་པའི་འབྲེལ་བ་ཞིག་་
ཚུགས་པ་དང་། དེ་ལས་གཤིས་སེམས་སྙོམས་གནས་ཤིག་འོང་བ་ཡིན།
འདིར་དཔྱད་པ་བྱས་པའི་གཉིས་དགའི་གཟུགས་འདས་རིག་པ་དང་།
བདག་གི་གཟུགས་འདས་རིག་པ(འཇིག་རྟེན་གྱི་རྩ་བའི་རིག་པ—ཞིབ་བཤེར་
པའི་མཆན་དུ་བཏགས།)ཡོད་ཚད་ཀྱི་བར་འབྲེལ་བ་དམ་པོ་ཞིག་ཡོད་པར་མ་
ཟད། རྗེས་མ་དེ་སྔ་མའི་འགྲེལ་བར་བྱེད་ཆོག བདག་གིས་གཤམ་དུ་སྐད་
ཆ་ཁ་ཤས་ཀྱིས་སྤྱི་སྡོམ་འོང་བར་བྱའོ། །
ཉིས་དགའི་དགའ་བ་ཚིམ་པར་འོང་ཆེད་འདེམས་སྒྲུག་བྱས་པ་དེ་ནི་གྲ་
སྒྲིག་གིས་ཀུན་ནས་ལོངས་དགོས་པར་མ་ཟད། དུས་རིམ་མང་པོ་ཞིག་བརྒྱུད་
ན་ད་གཟོད་ཤུགས་དྲག་པའི་རྗེས་ཆགས་ཀྱི་བརྩེ་དུང་གི་ཚད་དུ་ཐོན་ཐུབ།
སྔོན་དུ་བདག་གིས་བཤད་ཟིན་ཏེ། འདེམས་སྒྲུག་འདི་ནི་དོན་དངོས་སུ་མིའི་
རིགས་མི་རབས་གཞུག་མ་སྐྱེད་པའི་བྱ་འགུལ་དུ་ཞུགས་པ་ཞིག་ཡིན།
《འདོད་བློ་དང་འདུ་ཤེས་ཀྱི་འཇིག་རྟེན》ཞེས་པའི་ལེའུ་སྔོན་མ་དག་གི་ཁྲོད་
ནས་དེར་འཇུག་པར་བྱེད་པའི་བྱ་འགུལ་གལ་ཆེན་དེ་ལ་བདེན་དོན་གཉིས་ཡོད་
པ་བདེན་དཔང་ལེགས་པོར་བྱེད་ཐུབ། དེ་ཡང་ཞིབ་ཏུ་འཆད་པ་ལ།
གཅིག་ནི་མི་ཡི་ངོ་བོ་ནི་མེད་པར་མི་འགྱུར་ཏེ། དེ་དུས་རབས་གཞུག་མའི་
རིགས་རྒྱུད་ཁྲོད་གཏན་ཏུ་གནས་པར་འགྱུར། དེ་ཡང་གྲུང་ཉམས་དང་སྤྲོ་
སེམས་འཁོལ་བའི་ངང་ནས་འཇུག་པ་དེ་ནི་རྟོག་ཞིབ་དང་རྔམ་སེམས་ལ་གཞི་
བྱས་པ་མིན་པར། མིའི་རིགས་ཀྱི་རང་གཤིས་ཟབ་ཤོས་ཀྱི་ཁྱད་གཤིས་དང་
འཕར་ལངས་ལས་བྱུང་བ་ཡིན་པའི་ཕྱིར་རོ། །གལ་ཏེ་མི་རྣམས་རྦད་དེ་རྩ་མེད
དུ་འགྱུར་བའམ། །ཡང་ན་རང་དང་ཀུན་ནས་ཐ་དད་པའི་དཔེ་དབྱིབས་སམ་
ཀུན་ནས་ཐ་དད་པའི་རིགས་རྒྱུད་ཅིག་གིས་དེའི་རྒྱུན་མཐུད་པ་ཡིན་སྲིད་ན།
མི་རབས་གཞུག་མ་སྐྱེད་པའི་བྱ་འགུལ་དུ་ཞུགས་པའི་ངང་ཚུལ་དེ་ལྟར་སྲ་བརྟན་
འགྱུར་མེད་ངང་གནས་མི་ཐུབ་ལ། དེ་ཡིས་མི་རྣམས་ལ་ཤུགས་རྐྱེན་ནུས་པ་དེ་
འདྲའི་ཆེན་པོ་ཞིག་ཀྱང་འདོན་མི་ཐུབ་པའི་ཡིད་ཆེས་བདག་ལ་ཡོད། གཉིས་
ནི་མི་ཡི་ངོ་བོ(ལྐོག་ཏུ་གྱུར་པའི་རང་བཞིན)ཕལ་ཆེར་ཞིག་རིགས་རྒྱུད་ཁྲོད་དུ་
གནས་པ་ལས་སྒེར་ངོས་སུ་མེད། དེ་ཡང་རིགས་རྒྱུད་ཀྱི་ཁྱད་པར་ཅན་གྱི་གྲུབ་
སྟངས་སྐོར་གྱི་སེམས་ཁུར་དེ་རྗེས་ཆགས་དོན་བྱའི་རྨང་གཞི་ཡིན་པས། མི་སུ་
ཡིན་ལ་མ་ལྟོས་པར་སེམས་ཁུར་དེ་འདྲ་ཡོད་པ་ཁོ་ནས་དེ་ཉིད་ཚད་ལས་་་་་
འཕགས་པའི་འདོད་བློ་ཡི་བླ་མེད་མཚོན་སྟངས་དང་ལྡན་པར་གྱུར། དོན་བྱ་
འདི་ཉིད་འགྲུབ་མིན་ཐད་བརྩེ་དུང་གི་རེག་ཚོར་ཤིན་ཏུ་སྐྱེན་པར་བརྟེན། ང་
ཚོས་དེ་ལ“ཁྱད་པར་ཅན་གྱི་བརྩེ་དུང་གི་དོན་རྐྱེན”ཞེས་སུ་མིང་གིས་བསྙད་
ཆོག འདི་ཕྱོགས་ཀྱི་ཕན་གནོད་དེ་ཤུགས་དྲག་ཅིང་གསལ་བོར་ངེས་པ་ཞིག་
ཡིན་ན། གཞན་པ་ཡོད་ཚད་དེ་ཉིད་ཀྱིས་དོ་སྣང་གིས་ཡོངས་སུ་མི་ཟིན་ལ།
དགོས་པ་བྱུང་ཚེ་འདོར་བྱའི་རྫས་ཚབ་ཅིག་ཏུ་བྱེད། འདི་ལས་རིགས་རྒྱུད་དེ་
སྒེར་ལས་ལྡབ་འགྱུར་གལ་འགངས་ཆེ་བ་ཞིག་ཡིན་ལ། ང་ཚོ་ཐད་ཀར་རིགས་
རྒྱུད་ཀྱི་ཁྲོད་དུ་འཚོ་ཞིང་གནས་པ་ལས་སྒེར་ཁོ་ནའི་ཚུལ་དུ་མེད་པ་བདེན་་
དཔང་བྱེད་ཐུབ། དེ་ལྟ་ནའང་ཕོ་མོ་རྗེས་ཆགས་སྐབས་ཀྱི་སྐྱེས་པ་དེས་ཟུར་
མིག་ལན་གཅིག་གི་བསླུ་བྲིད་ཀྱང་མི་བཟོད་པར་རང་ཉིད་ཡོངས་སུ་བློས་བཏང་
ནས་སེམས་པ་དགའ་བའི་བུད་མེད་དེའི་ཆེད་དུ་ཐམས་ཅད་འདོར་བར་སྲི་བ་
མེད་པ་དེ་རྒྱུ་ཅི་ཞིག་ལ་རག་ལུས་ཤེ་ན། གཞན་མ་ཡིན་ཏེ། བུད་མེད་ཀྱི་
ཡལ་བར་མི་འགྱུར་བའི་ཆ་དེ་དོན་དུ་གཉེར་བའི་ཆེད་ཡིན་ཏེ། དེ་མིན་གཞན་
པའི་རེ་བ་ཐམས་ཅད་མཐའ་མཇུག་སྟོང་བར་འགྱུར་ངེས་ཡིན། སེམས་་་་་
ཤུགས་བསྒྲིམས་ཤིང་གཞན་དུ་མི་སེམས་པའི་ངང་ནས་བུད་མེད་གང་ཞིག་དོན་
དུ་གཉེར་བར་བྱེད་པ་ནི། “ང་ཚོའི་ངོ་བོའི་སྲོག་ཤིང་དེ་གཞོམ་དཀའ་བ”
དང“ང་ཚོའི་ངོ་བོ་དེ་རིགས་རྒྱུད་ཁྲོད་གཏན་དུ་གནས་པ”ཡི་ཐད་ཀའི་བདེན་
དཔང་ཞིག་ཡིན། གལ་ཏེ་རིགས་རྒྱུད་གཏན་དུ་གནས་པ་དེ་དོན་དག་ཆུང་ངུ་
ཞིག་ཏུ་བརྩི་བའམ་དེ་ལ་དོ་སྣང་ཅུང་ཟད་ཀྱང་མི་བྱེད་པ་ནི་ནོར་འཁྲུལ་ལས་
ཀྱང་ནོར་འཁྲུལ་ཞིག་ཡིན། ནོར་འཁྲུལ་འདི་ཡི་འབྱུང་རྐྱེན་ཡང་འདི་ལྟར་
འདང་བརྒྱབ་པ་ཡིན་ཏེ། རིགས་རྒྱུད་གཏན་དུ་རྒྱུན་སྲིང་བ་ཞེས་པ་དེ་ང་ཚོ་
དང་འདྲ་ཆེ་བ་ཙམ་ཡིན་ནའང་ཕྱོགས་ཀུན་ནས་ང་ཚོ་དང་ཡོངས་སུ་འདྲ་བ་
ཞིག་མིན་པར་མ་ཟད། ང་ཚོས་མི་ཤེས་པའམ་ཤེས་པར་མི་ནུས་པའི་ཕྱི་རབས་
ཁྲོད་གནས་ཡོད་པར་འདོད་པ་རེད། བསམ་ཚུལ་འདི་འདྲ་ནི་ཕྱི་ངོས་ཀྱི་ངོས་
འཛིན་ལ་གཞི་བྱས་པས། ང་ཚོས་ཐད་ཀར་རྟོགས་ནུས་པའི་རིགས་རྒྱུད་ཀྱི་ཕྱི་
ཡི་རྣམ་པ་མཐོང་བ་ཙམ་ལས། ནང་གི་ངོ་བོར་གཞིགས་པ་ཞིག་མ་ཡིན།
དོན་དངོས་སུ་ནང་གི་ངོ་བོ་འདི་ཉིད་ཡོད་པ་ཁོ་ན་ང་ཚོའི་འདུ་ཤེས་ཀྱི་སྲོག་ཤིང་
གི་གཞི་རྩ་ཡིན་ལ། འདུ་ཤེས་ལས་ཀྱང་ལྷག་པའི་བྱེད་ནུས་ཐད་ཀར་བ་ཐོན་
ཐུབ། དེ་དངོས་ཕུང་ཕུང་པོ་བྱེ་བྲག་པ་ཡི་རྩ་དོན་ནམ་ཆོས་ཉིད་དང་ཁ་གྱེས་
ནས། ཕུང་པོ་བྱེ་བྲག་པ་ཡོད་ཚད་ཀྱི་ཁྲོད་དུ་གནས་ཡོད་དེ། ལྷན་གནས་
དང་རྒྱུན་གནས་གང་ཡིན་ལ་མ་ལྟོས་པར་ཕུང་པོ་བྱེ་བྲག་པ་དང་གཉིས་འདུས་
གཅིག་གྱུར་གྱི་རང་བཞིན་དུ་ཡོད་པས། འདི་ནི་འཚོ་བའི་འདོད་བློ་ཡིས་་
དངོས་སུ་ཚེ་སྲོག་དང་གཏན་གྱི་རྒྱུན་སྲིང་ལ་རེ་བ་བྱེད་པ་རང་ཡིན། དེའི་
ཕྱིར་འདི་ནི་འཆི་བ་ལས་གཡོལ་བའི་ལས་དབང་ཞིག་ཡིན་ལ། འཆི་བ་ཡིས་
གླགས་མི་རྙེད་པའི་བྱེད་ཐབས་ཉག་གཅིག་ཡིན། འོན་ཀྱང་སྐབས་དེའི་ངང་
ཚུལ་ད་ལྟ་ལས་ལེགས་པ་ཞིག་མ་ཡིན། དེའི་ཕྱིར་མི་རྣམས་འཚོ་གནས་ཁྲོད་
ཕུང་པོ་བྱེ་བྲག་པའི་སྣང་ཚུལ་ནི་རྒྱུན་འཆད་མེད་པའི་སྐྱོ་སུན་དང་འབད་་་་
འབུངས་ཤིག་ཡིན། ང་ཚོ་སྐྱོ་སུན་དང་འབད་འབུངས་དེ་ལས་ཇི་ལྟར་ཐར་
བར་བྱེད་ཅེ་ན། “འཚོ་གནས་ཀྱི་འདོད་བློ”འགོག་པ་ཁོ་ན་ལ་བརྟེན་དགོས།
དེ་ལྟར་སྒེར་གྱི་འདོད་བློ་དེ་རིགས་རྒྱུད་ཀྱི་སྡོང་བོ་དང་བྲལ་ནས། རིགས་རྒྱུད་
ཁྲོད་འཚོ་གནས་མཚམས་འཇོག་དགོས། སྐབས་དེའི་གནས་བབ་དེ་ཅི་འདྲ་
ཞིག་ཡིན་པ་དང་། “འཚོ་གནས་ཀྱི་འདོད་བློ”བྱ་བ་མཐར་གཏུགས་ན་ཡོད་
དམ་མེད་སོགས་ཀྱི་གནད་དོན་དག་མི་རྣམས་ལ་རང་མོས་ངང་འགྲེལ་བཤད་
བྱེད་དུ་འཇུག་པ་ལས་འོས་མེད་དེ། ང་ཚོས་ནི་ད་དུང་གོ་སྤྱི་འདི་གྲུབ་བྱེད་ཀྱི་
དཔྱད་གཞི་མི་རྙེད་པའི་ཕྱིར་རོ། །སངས་རྒྱས་ཆོས་ལུགས་ཀྱིས་འཚོ་གནས་ཀྱི་
འདོད་བློ་བཀག་པ་ལ“མྱ་ངན་ལས་འདས་པ”( མི་ཚེའི་འདོད་ཞེན་སྣ་ཚོགས་
བཀག་པ་ལས་བྱུང་བའི་བླ་ན་མེད་པའི་བདེ་བ་དང་ལྡན་པའི་ས་ཞིག་ལ་བསྟན་
པ)ཞེས་སུ་འབོད་ཅིང་། འདི་ནི་མིའི་རིགས་ཀྱི་ཤེས་རྟོགས་ཀྱི་ནུས་པ་ཐམས་
ཅད་ཀྱིས་ནམ་ཡང་སླེབས་པར་མི་ནུས་པའི་ས་ཞིག་ཀྱང་ཡིན།
ད་ལྟ་ང་ཚོས་རྙོག་ཟིང་ཅན་གྱི་མི་ཚེ་འདིར་ཅེར་གྱིས་བལྟས་ཚེ། མི་
རྣམས་ཐམས་ཅད་དབུལ་ཕོངས་དང་ལས་སྐལ་ཉེས་པས་ཉེན་པ་མིན་ཚེ་འདོད་
སྲེད་གཏུག་པ་མེད་པ་ཞིག་གི་དབང་དུ་ཤོར་འདུག་པ་མཐོང་ཐུབ། སྐྱོ་བ་སུན་
པ་སྣ་ཚོགས་སྤོང་ཆེད་སོ་སོ་བ་ཚང་མས་ནུས་ཤུགས་ཡོད་ཚད་བཏོན་ནའང་སྐྱོ་
བ་དང་ཕུང་པོ་བྱེ་བྲག་པ་འདི་ཉིད་གནས་སྐབས་ཙམ་རིང་གནས་ཐབས་བྱེད་པ་
ལས། གཞན་པའི་རེ་བ་འཆང་བའི་སྤོབས་པ་མེད་པར་གྱུར། དེ་ལྟ་ནའང་
ཀུན་ནས་འཆོལ་ཞིང་སྙིང་བོས་དབེན་པའི་མི་ཚེའི་ཁྲོད་དུའང་ང་ཚོས་མཛའ་
གྲོགས་ཕོ་མོ་ཚོས་ཕན་ཚུན་དགའ་བའི་མིག་མདའ་འཕེན་པ་མཐོང་ཐུབ།
འོན་ཀྱང་། · དེ་ཚོའི་མིག་མདངས་དེ་རྟག་པར་དེ་འདྲའི་ལྐོག་གྱུར་ཞིག་དང་།
ཁོར་ཡུག་གི་མི་གཞན་ལ་དེ་འདྲའི་ཞེད་སྣང་ཆེ་བའམ། དེ་འདྲའི་ལྐོག་ལྐོག་
སུད་སུད་ཅིག་ཏུ་མངོན་པ་དེ་ཅི་ཡི་ཕྱིར་ཞེ་ན། མ་གཞིར་དེ་ཚོ་ནི་ངོ་ལོག་པ་
ཞིག་ཏུ་འདུག་པས་ཡིན་ཏེ། དེ་ཚོས་མཇུག་སྒྲིལ་ལ་ཉེ་བའི་དབུལ་དུབ་དང་སྐྱོ
གདུང་དེ་སླར་ཡང་བསམ་བཞིན་དུ་རྒྱུན་མཐུད་པར་བྱེད་ཅིང་། མེས་པོ་དག་
གི་བྱེད་སྟངས་རྒྱུན་བཟུང་ནས་མི་ཚེའི་ཟློས་གར་གཞན་ཞིག་གི་ཡོལ་བ་སླར་ཡང་
འབྱེད་པར་བྱེད་དོ། །
 
བཅུ་པ། སྐྱེས་ཐོབ་ཀྱི་ཤེས་རབ་ལ་དཔྱད་པ།


སྙན་ངག་གམ་མཛེས་རྩལ་གྱིས་བསྡུས་པའི་བརྩམས་ཆོས(མཚན་ཉིད་
རིག་པའི་སྐོར་ཡང་ནང་དུ་འདུས་པའི) ཐམས་ཅད་ཇི་ལྟར་བྱས་ན་ད་གཟོད་
རྒྱུན་མི་འཆད་པར་མང་དུ་ཐོན་པ་ལ“ཤེས་རྟོགས”བྱེད་ཐབས་སྐོར་དེ་སྔོན་
བདག་གིས《འདོད་བློ་དང་འདུ་ཤེས་ཀྱི་འཇིག་རྟེན》ཞེས་པའི(བམ་པོ་གཉིས
པའི་ལེའུ29དང་ལེའུ30བར)དཔེ་ཆ་དེའི་ནང་བཤད་མྱོང་། གལ་ཏེ་ཤེས་
རྟོགས་དེ་ཉིད་གཞན་ལས་འཕགས་པའི་ས་རུ་ཡོད་ཕྱིན། སྐྱེས་ཐོབ་ཀྱི་ཤེས་
རབ་དང་ལྡན་པའི་ངང་ཚུལ་འཛིན་ཆོག འདིར་བཤད་པའི“ཤེས་རྟོགས”
ཞེས་པ་ནི་དེའི་རང་གི་ཡུལ་ལ་པོ་ལ་ཐུ་ཡི“འདུ་ཤེས”ཞེས་པ་དེ་ཆགས་དགོས་
པ་ལ་བྱ་ཞིང་། འདུ་ཤེས་དེ་ཉིད་ནི་སྤྱི་མཚན་ཙམ་ཞིག་མིན་པར་ཐད་ཀའི་
ཚོར་བ་ལས་རྟོགས་ནུས་པ་ཞིག་ཡིན། དེས་ན་སྐྱེས་ཐོབ་ཀྱི་ཤེས་རབ་ཀྱི་ངོ་བོ་
ནི་དེ་ཡི“ཐད་ཀའི་ཚོར་བའི་ཤེས་རྟོགས་འཐུས་སྒོ་ཚང་ཞིང་ཤུགས་དྲག་པ”
དེར་འདུ་བས། སྤྱིར་བཏང་དུ་ཐད་ཀའི་ཚོར་བ་ལ་གཞི་བྱས་ཤིང་ཐད་ཀའི
ཚོར་བའི་ངོས་ནས་བརྗོད་པའི་བརྩམས་ཆོས་ཏེ། དཔེར་ན་དབྱིབས་འདོད་
སྒྱུ་རྩལ( རི་མོ་དང་། རྐོ་བཟོ། ཨར་ལས་བཟོ་བཀོད་སོགས)དང་། ཐད་
ཀཱའི་ཚོར་བ་ཡིས་མཚམས་སྦྱར་ཏེ་རྟོག་བཏགས་བྱས་པ་ལས་བྱུང་བའི་རྩོམ་རིག་
བརྩམས་ཆོས་ཚང་མ་སྐྱེས་ཐོབ་ཀྱི་ཤེས་རབ་ལས་བྱུང་བའི་སྒྲུབ་བྱེད་དག་ཤོས་
ཡིན་ཏེ། སྐྱེས་ཐོབ་ཀྱི་ཤེས་རབ་དང་སྤྱིར་བཏང་གི“ཤེས་རབ་ནུས་རྩལ”
ཞེས་པ་གཉིས་ལ་ཁྱད་པར་ཆེན་པོ་ཡོད། ཕྱི་མའི་ཁྱད་རྟགས་ནི་ངོས་འཛིན་
གྲུང་ཞིང་སྐྱེན་ལ་ལྷང་དུ་ཐོན་པའི་ཆ་ནས་ཐད་ཀའི་ཤེས་རྟོགས་ནུས་སྟོབས་ལས་
ལྡབ་འགྱུར་ལས་ཤུགས་ཆེ་བར་རིགས་པས་གྲུབ་པས། ཁྱད་ཆོས་འདི་དང་
ལྡན་པའི་མི་ནི་ཡིད་བྱེད་ཀྱི་ཆ་ནས་མི་དཀྱུས་མ་དག་ལས་ཚོར་བ་སྐྱེན་ཞིང་།
མི་ནོར་བ་ཞིག་ཡིན། སྐྱེས་ཐོབ་ཀྱི་ཤེས་རབ་ནི་དེ་ལས་ལྡོག་སྟེ། དེ་དང་ལྡན་
པ་དག་གིས་ནི་མི་ཕལ་བ་ཡིས་མི་མཐོང་བའི་ཆ་དག་མཐོང་སྟེ། སྐྱེས་ཐོབ་ཀྱི་
ཤེས་རབ་དང་ལྡན་པའི་མི་ཡི་བསམ་བློ་དེ་ཕལ་བ་དག་ལས་དོན་ལ་གནས་ཤིང་།
བསླད་པ་མེད་ལ། གསལ་ཞིང་མ་འདྲེས་པ་ཞིག་ཡིན་པར་བརྟེན། དེ་དག་
གིས་མིག་སྔུན་གྱི་འཇིག་རྟེན་འདིའི་གཏིང་དཔོགས་ཤིང་། དེའི་ཕར་ངོས
མཐོང་བར་ནུས།
ཤེས་རབ་ཀྱི་འགན་བབ་ནི་དམིགས་ཡུལ་གྱིས་མཚམས་སྦྱར་བ་ཙམ་ཡིན་
པས་ན། ཤེས་རབ་ཀྱི་ཁོངས་ནས་མཐོང་ནུས་པ་ནི་བྱ་དངོས་དང“འདོད
བློ”ཡི་འབྲེལ་བ(དངོས་དང་བརྒྱུད་པ་སོགས་པའི་འབྲེལ་བ་ཡོད་ཚད)ཙམ་
ཡིན་པ་ལས་གཞན་དག་རྟོགས་པར་མི་ནུས། སྲོག་ཆགས་གཞན་ལ་དཔེར་
བྱས་ན་བྱ་དངོས་དང་འདོད་བློ་ཡི་འབྲེལ་བ་ཕལ་ཆེར་ཐད་ཀར་བ་ཡི་ཁོངས་སུ་
གཏོགས་ཏེ། དེ་ཚོའི་འདོད་བློ་ཡི་ཁྲོད་འབྲེལ་བ་མ་བྱུང་བ་དག་ནི“ཅེར་
བཞིན་མི་རིག་པ”ཞིག་ཡིན་ཞེས་འཆད་ཆོག དེའི་ཕྱིར་སྤྱང་གྲུང་འཛོམས་
ཤོས་ཀྱི་སྲོག་ཆགས་ཡིན་པའི་དབང་དུ་བཏང་ནའང་རང་ལ་འབྲེལ་བ་དམ་པོ་
ཡོད་པའི་བྱ་དངོས་ལའང་རྒྱུན་པར་དོ་སྣང་ཅུང་ཙམ་ཡང་མི་བྱེད། འདི་ནི་
དོན་དག་ཧ་ལས་དགོས་པ་ཞིག་ཏུ་སྣང་། དཔེར་ན་ང་ཚོའི་མིའི་ཐོབ་ཐང་
དང་ཁོར་ཡུག་ལ་འགྱུར་ལྡོག་དྲག་པོ་དང་གསལ་བོ་བྱུང་བ་ལའང་དེ་ཚོ་ལ་ནི་གོ་
འཕྲིགས་ཅུང་ཟད་ཙམ་ཡང་མེད་པར་སྣང་། མི་ཕལ་བ་ལ་མཚོན་ན། གོང་
གསལ་གྱི་འབྲེལ་བ་ཐད་ཀ་བ་ལས་གཞན་བརྒྱུད་ནས་འབྱུང་སྲིད་པའི་འབྲེལ་བ་
བསྣན་པ་ན་ཤེས་བྱའི་སྤྱི་ཕུང་ཞིག་ཆགས་པར་འགྱུར། འོན་ཀྱང་སྐབས་་་
འདིར་དེའི་ཤེས་རྟོགས་ཀྱང་འབྲེལ་བ་དེ་དག་གི་རྒྱ་ཁྱོན་དུ་ཚོད་འཛིན་བྱས་ཡོད།
དེའི་ཕྱིར་བསམ་བློ་རང་ག་བ་ཞིག་ཡིན་ཕྱིན་བྱ་དངོས་གང་རུང་ཕྱོགས་ཀྱི་ངོས་
འཛིན་དེ་ལྷད་ཡེ་ནས་མ་ཞུགས་ཤིང་ཤིན་ཏུ་དོན་ལ་གནས་པའི་ཚད་དུ་མི་སོན་
ཏེ། མི་དཀྱུས་མའི་ཐད་ཚོར་གྱི་ནུས་ཤུགས་དེ་རང་ཉིད་ཀྱི་ཤིན་ཏུ་ཚད་བཅས་
ཀྱི་བརྡར་ཤ་གཅོད་པའི་ནུས་པ་ལ་བརྟེན་པ་ཙམ་ཡིན་པར་མ་ཟད། དམིགས་
ཡུལ་ཡང་མེད་ལ། གཞན་ངོས་རྐྱང་བའི་ངོས་ནས་འཇིག་རྟེན་ལ་གོ་བ་ལེན་
པའི་ནུས་སྟོབས་ནི་ཤུགས་ཕེར་བ་ཞིག་མེད་པས། དེ་ཚོའི་འདོད་བློ་ལ་གལ་ཏེ་
ཕོག་ཐུག་ཅི་ཡང་མ་བྱས་ཚེ། ངལ་དུབ་ཀྱི་མལ་དུ་ལྷུང་ནས་འཕར་ཤུགས་
ཉམས་པར་འགྱུར། གལ་ཏེ་ཤེས་རྟོགས་ཀྱི་གནས་ཡུལ་དག་ཏུ་ཕྱི་ཚུལ་མཚོན་
པའི་ནུས་པ་ལྷག་མར་ཐོན་པའི་དབང་གིས་དམིགས་ཡུལ་མེད་པའི་ངང་ནས་ཕྱི་
རོལ་གྱི་རྣམ་པ་གཞན་དབང་བ་བསྐྲུན་ཚེ(རྣམ་པ་འདི་དག་འདོད་བློ་ཡི་་་་
དམིགས་ཡུལ་ཐད་བྱེད་ལས་ཅུང་ཟད་ཙམ་ཡང་མེད་པར་མ་ཟད། ཚད་མཐོ་
བར་སོན་ཚེ་འདོད་བློའི་དམིགས་ཡུལ་ལ་གནོད་སྐྱོན་གཏོང་སྲིད) གནས་བབ་
འདི་ལ“སྐྱེས་ཐོབ་ཀྱི་ཤེས་རབ”ཅེས་པའི་རྣམ་པ་རང་ག་བ་ལས་ཐ་དད་པའི་ངོ་
བོ་ལྡན་ཡོད། གནས་བབ་འདི་ནི་རང་ངོས་འདོད་བློ་དངོས་དང་མི་འདྲ་བར་
ཕྱི་རོལ་ལས་བྱུང་བའི“ལྷ”ཞིག་འགུལ་སྐྱོད་བྱེད་བཞིན་པ་དང་འདྲ། སྐྱེས་
ཐོབ་ཀྱི་ཤེས་རབ་ཀྱི་ངོ་བོ་ནི་འདོད་བློ་ལ་ཆེད་དུ་ཞབས་འདེགས་བྱེད་པ་ལས་
བྱུང་བའི་ཤེས་རྟོགས་ཀྱི་ནུས་པ་དང་བསྡུར་ན་འཕེལ་ཤུགས་སྟོབས་ཆེ་བ་ཞིག་
ཡོད། ལུས་ཁམས་རིག་པ་ལས་བཤད་ན། ཀླད་ཞོ་ཡི་འགུལ་སྐྱོད་ལ་དེ་་
འདྲའི་ལྷག་ཆ་ཞིག་ཡོད་སྲིད་ན། “ལྷག་མ་ཡི་རྐྱེན་གྱིས་རྒྱུན་ལྡན་མིན་པའི”
གནས་སུ་ལྷུང་སྲིད་པར་མ་ཟད། ཀུན་གྱིས་ཤེས་པ་ལྟར་ལུས་ཁམས་རིག་པ་ལ་
ད་དུང“མ་འདང་བའི་རྐྱེན་གྱིས་རྒྱུན་ལྡན་མིན་པར་གྱུར་པ”ཞེས་པ་དང་
“གནས་འགྱུར་བའི་རྐྱེན་གྱིས་རྒྱུན་ལྡན་མིན་པར་གྱུར་པ”ཞེས་པ་རིགས་་་་
གཉིས་ཀྱང་ཡོད། དེས་ན། སྐྱེས་ཐོབ་ཀྱི་ཤེས་རབ་ཀྱི་ངོ་བོ་ནི་ཤེས་རབ་དེ་
རྒྱུན་ལྡན་ལས་བརྒལ་པའི་ལྷག་མར་ཐོན་པ་ཡིན་ལ། ལྷག་མ་དེའང་འཚོ་་
གནས་ཀྱི་དོན་བྱ་དཀྱུས་མར་དགོལ་ཆོག་ཅིང་བཏུབ་པས། མི་དཀྱུས་མའི་
ཤེས་རབ་འདྲ་བར་སྒེར་དོན་དུ་སྤྱོད་པ་ཁོ་ན་ཞིག་མ་ཡིན་པར། མིའི་རིགས་
ཡོངས་ལ་ཞབས་འདེགས་བྱེད་པ་ཞིག་ཡིན། སླ་བར་བསྡུས་ནས་བཤད་ན།
མི་དཀྱུས་མ་རྣམས་གལ་ཏེ་ཤེས་རབ་སུམ་ཆའི་གཅིག་དང་འདོད་བློ་སུམ་ཆའི་
གཉིས་ཀྱི་ཚུལ་གྱིས་གྲུབ་པ་ཡིན་ན། སྐྱེས་ཐོབ་ཀྱི་ཤེས་རབ་དང་ལྡན་པ་ནི་
ཤེས་རབ་སུམ་ཆའི་གཉིས་དང་འདོད་བློ་སུམ་ཆའི་གཅིག་ལས་གྲུབ་པ་ཞིག་ཡིན།
ང་ཚོས་རྫས་འགྱུར་གྱི་དཔེ་ཡིས་མཚོན་པར་བྱེད་ཆོག་སྟེ། རང་བཞིན་སྙོམས་
པའི་ཚྭ་ཡི་ཁྲོད་ཚྭ་གཞི་དང་སྐྱུར་གཉིས་འདུས་ཡོད་ལ། དེ་གཉིས་ཀྱི་ངོ་བོ་
རྦད་དེ་མི་འདྲ། སྙོམས་སྦྱོར་བྱས་པ་བརྒྱུད་རྗེས་གལ་ཏེ་ཚྭ་གཞི་མང་ཤོས་ཆེ་
ཚེ། བ་ཚྭའི་ངོ་བོར་འགྱུར་ལ། གལ་ཏེ་སྐྱུར་རྒྱུ་ཤས་ཆེ་ཚེ། སྐྱུར་གྱི་ངོ་བོར་
འགྱུར་བར་བྱེད། འདོད་བློ་དང་ཤེས་རབ་གཉིས་དེ་མི་སྐྱེས་ཐོབ་ཀྱི་ཤེས་རབ་
ཅན་དང་དཀྱུས་མ་དག་ལ་མཚོན་ནའང་དེ་འདྲ་ལས་མ་འདས། དེའི་ཕྱིར་དེ་
ལ་བརྟེན་ནས་རིགས་དེ་གཉིས་ཀྱི་དབྱེ་མཚམས་འབྱེད་ཆོག ང་ཚོས་ད་དུང་
དེ་ཚོའི་རང་བཞིན་དང་སྤྱོད་ལམ་ཡོངས་ཀྱི་ཆ་ནས་དབྱེ་འབྱེད་བྱེད་ཆོག་ལ།
ཁྱད་པར་དུ་དེ་ཚོའི་བྱ་བཞག་གི་གྲུབ་འབྲས་ཀྱིས་ལྷག་ཏུ་གསལ་བོར་འབྱེད་ཆོག
སྐབས་དེ་དག་ཏུ་ང་ཚོས་ད་དུང་དོ་སྣང་མ་བྱས་ན་མི་ཆོག་པའི་ཁྱད་པར་ཅུང་
ཟད་ཅིག་སྣོན་དགོས། རྫས་འགྱུར་རིག་པ་ལྟར་ན། ངོ་བོ་མི་འདྲ་བའི་མ་རྒྱུ
ཡིས་རྟག་པར“མཉམ་འདྲེས་ནུས་ཤུགས”དང“འདྲེན་སྟོབས”ཀྱི་རྒྱུ་འགྲུབ་
པར་བྱེད་ལ། མིའི་རིགས་ཀྱི་སྣང་ཚུལ་ནི་དེ་ལས་ལྡོག་པ་ཞིག་གོ།
ཤེས་རྟོགས་ནུས་པ་ལྷག་མར་ཐོན་པ་མང་ཆེས་ན་དེ་ཉིད་ཆེས་ཐོག་མ་དང་
རྩ་བར་ཐུག་པའི་ཤེས་རྟོགས་ཁྲོད(ཐད་ཚོར་གྱི་ཤེས་རྟོགས་ཁྲོད)ནས་མཚོན་
ཅིང་། སྣང་ཚུལ་གཞན་ཞིག་ངོས་ནས་སླར་ཡང་མངོན་པར་འོང་བ་ནི་ཤིན་ཏུ་
རྟོགས་སླ་བ་ཞིག་ཡིན། རི་མོ་བ་དང་རྐོ་བཟོ་བ་ནི་དེ་ལྟར་བྱུང་བ་ཡིན།
དེའི་ཕྱིར་དེ་ཚོར་མཚོན་ན་སྐྱེས་ཐོབ་ཀྱི་ཤེས་རབ་ཐད་ཀྱི་གོ་བ་དང་སྒྱུ་རྩལ་
གསར་རྩོམ་གཉིས་ཀྱི་བར་ཐག་ཤིན་ཏུ་ཉེ། དེའི་དབང་གིས་སྐྱེས་ཐོབ་ཀྱི་ཤེས་
རབ་དང་དེའི་བྱ་འགུལ་གྱི་རྣམ་པ་མཚོན་པར་བྱེད་པ་ཤིན་ཏུ་སླ་ལ། དེ་
ལེགས་པར་འཆད་པའང་ལས་སླ་བོ་ཞིག་ཡིན། རྩོམ་རིག་དང་། སྒྱུ་རྩལ།
མཚན་ཉིད་རིག་པ་བཅས་ཀྱི་བརྩམས་ཆོས་ངོ་མ་ཡོད་ཚད་རྒྱུན་ཆད་མེད་པར་
འབྱུང་བའི་རྒྱུ་རྐྱེན་ཡང་དེ་ལ་ཐུག་ཡོད། འོན་ཀྱང་དེ་དག་གི་གསར་གཏོད་གོ་
རིམ་ནི་ལས་སླ་བོ་ཞིག་མིན་པ་སྨོས་མ་དགོས།
ཞར་བྱུང་དུ་སྨྲ་བར་བྱ་བ་ལ་ཐད་ཀའི་ཚོར་བ་མ་ལུས་པ་ཐམས་ཅད་ཤེས་
རབ་ལ་གཏོགས་པ་ལས་ཚོར་བ་རྐྱང་བ་ཙམ་མ་ཡིན། དུས་རབས་བཅོ་བརྒྱད་
པའི་མཚན་ཉིད་རིག་པ་ལྟར་ན་ཐད་ཀའི་ཚོར་བ་ཡི་ཤེས་རྟོགས་ནུས་པ“རིམ་པ་
དམའ་གྲས་ཀྱི་བསམ་བློ”ཡིན་པར་འདོད་མོད། གལ་ཏེ་ང་ཚོས་དེ་ལ་སེམས་
རྣལ་དུ་ཕབ་ནས་གོ་བ་བླངས་ན་གནས་ལུགས་མེད་པ་ཞིག་ཀྱང་མིན་པ་འདྲ།
ཆེས་ཐོག་མར་རིགས་གཞུང་འདི་ཉིད་འཛིན་མཁན་ནི་ཨེ་ཏི་ལོན་ཀུའུ(སྒྲ་རིག་
སྨྲ་བ་སྙན་གྲགས་ཅན་གཉིས་ཀྱི་མཚན་ལ་འདི་ལྟར་འབོད་ཅིང་། ཁོང་རྣམ་པ
གཉིས་ཀྱི་འབྲེལ་བ་ནི་ཁུ་ཚན་ཡིན་ཏེ། ཁུ་བོ་ནི1734-1806དང་། ཚ་བོ་
ནི1768—1843བར་གྱི་མི་ཡིན་ལ། འདིར་བསྟན་པ་དེ་གཉིས་ལས་གང་
ཞིག་ཡིན་པ་དཔྱད་པར་བྱ་བའི་གནས་སོ)ཡིན་ཅིང་། དེ་ཉིད་ཀྱིས་སྐྱེས་ཐོབ་
ཀྱི་ཤེས་རབ་ཅན་དེ“རིམ་པ་དམའ་གྲས་ཀྱི་བསམ་བློའི་ནུས་སྟོབས་ཤིན་ཏུ་
ཤུགས་ཆེ་བ”ཞིག་ཏུ་འཛིན། རྗེན་ཕོ་ལོ་ཡིས་ཁོང་རང་ཉིད་ཀྱིས་བརྩམས་
པའི《མཛེས་སྡུག་རིག་པའི་སྐས་རིམ»ཞེས་པའི་ཁྲོད་དུ་ཚིག་དེ་ལུང་དུ་འདྲེན་
སྐབས་སྐྱོན་བརྗོད་ཤིན་ཏུ་དྲག་པོ་ཞིག་མཛད་མེད་པས་ན།། དེ་ལ་རང་གི་
གནས་ལུགས་ཤིག་ཡོད་པ་རྟོགས་ནུས། སྙན་གྲགས་རབ་ཏུ་ཆེ་བའི་རྩོམ་པ་པོ་
དེ་ཉིད་ཀྱིས་བསྟན་བཅོས་དེ་ཉིད་མཛད་པ་ལ་ཁྱད་ཆོས་ཆེན་པོ་ཞིག་ཡོད་དེ།
རིགས་པའི་གཞུང་ལུགས་འགྲེལ་བཤད་གནང་བའམ་བསླབ་བྱའི་སྐབས་གང་
ལའང་དཔེ་ལེན་དང་མཚར་ཞད་ཆེ་བའི་ཟུར་ཟ་ཡི་ཚུལ་དུ་ཡོད་པས། འདི་ལ་
དཔགས་ན་སྐད་ཆ་དེ་ལ་རྗེན་ཕོ་ལོ་ཡིས་ཀྱང་ཡིད་འཐད་བྱུང་བའི་ཚུལ་གོ་བ་
ལོན་མི་དཀའ་སྙམ།
དོན་བྱ་ཡོད་ཚད་ཀྱི་ངོ་བོ་ངོ་མ་ལ་མཚོན་ན་ཟུར་འདེབས་ཀྱི་ཆ་རྐྱེན་ཡོད་
པའི་དབང་དུ་བཏང་ཡང་ཐོག་མར་ཐད་ཀའི་ཚོར་བ་ལས་རང་ངོས་མགོ་རྩོམ་
དགོས། གོ་དོན་དང་དྲན་པ་ཐམས་ཅད་སྤྱི་མཚན་ཙམ་ལས་མ་འདས་ཕྱིར།
འདི་དག་ཐད་ཀའི་ཚོར་བ་ལས་བྱུང་བའི་ཕྱི་ཚུལ་ཁག་ཅིག་ཡིན་པས། དེ་ལས་
ཕྱུངས་ནས་བསམ་གཞིག་བྱེད་ཆོག ཤེས་རྟོགས་ཟབ་མོ་ཡོད་ཚད་དམ་ཡང་
ན་མ་གཞིར་ཡོད་པའི་ཤེས་བྱའང་དེ་དང་འདྲ་སྟེ། དེ་ཚོའི་རྩ་བ་ནི་ཐད་ཀའི་
གོ་བའི་ཁྲོད་དུ་ཡོད། གཏན་དུ་ནུབ་པ་མེད་པའི་བསམ་བློ་དང་སྒྱུ་རྩལ་ཐོན་
རྫས་ཐམས་ཅད་སོ་སོའི་ཚེ་སྲོག་རྒྱུ་བ་ལས་བྱུང་བའི་བརྒྱུད་རིམ་དེ་ཡང་ཐད་
ཀའི་གོ་བའི་ཁྲོད་དུ་གནས། དེ་དང་ལྡོག་ཟླར་གྱུར་པ་གོ་དོན་ལས་བྱུང་བ་ནི
“ཤེས་རབ་ནུས་རྩལ” གྱི་བརྩམས་ཆོས་ཙམ་དུ་བརྩི་སྟེ། དཔྱོད་ཤེས་ཀྱི་་་་
བསམ་བློ་དང་དེ་ཡི་ལད་ཟློས་ཙམ་ཡིན་པའམ། མིག་སྔའི་མི་རྣམས་ཀྱི་དགོས་
མཁོ་དམིགས་ཡུལ་དུ་བྱས་པ་ཞིག་ཡིན།
འོན་ཀྱང་། གལ་ཏེ་ང་ཚོའི་ཐད་ཀའི་ཚོར་བ་དེ་དོན་དངོས་ཀྱི་བྱ་དངོས་
ལ་འབྱར་ནས་གནས་པ་ཞིག་ཡིན་ན། ཐད་ཀའི་ཚོར་བའི་རྒྱུ་ཆ་དེ་གློ་བུར་
བའི་དབང་སྒྱུར་འོག་ཏུ་ཡོངས་སུ་ཚུད་དགོས། རྒྱུ་མཚན་ནི“གློ་བུར་བ”
ལས་དུས་དང་འཚམ་པར་བྱ་དངོས་འབྱུང་བ་གཏན་ནས་མི་སྲིད་ལ། འོས་
འཚམ་སྐོས་བྱ་དངོས་གོ་རིམ་དུ་སྡེབ་པའང་ཤིན་ཏུ་ཉུང་སྟེ། རབ་ཡིན་ན་དེ་
ཡིས་ང་ཚོར་ཞན་ཆ་མང་པོ་ཡོད་པའི་དཔེ་སྟོན་དངོས་རྫས་ཙམ་དྲན་སློང་བྱེད་
པ་ཞིག་ཏུ་ཟད།། དེའི་ཕྱིར། གོ་དོན་ཟབ་མོ་ཡོད་པའི་རྣམ་པ་དེ་ཚོ་ལ་ངེས་
པར་དུ་གོ་རིམ་ཡོད་པའི་སྒོ་ནས་དག་ཐེར་དང་། ལས་སྣོན་བྱས་ན་ད་གཟོད་
གཏིང་ཕུག་པའི་ཤེས་བྱ་ཞིག་ཏུ་འགྱུར་ངེས་ཡིན་ལ། ཤེས་རྟོགས་དེ་རིགས་
སྒྲོག་ཆེད་དེ་ཅི་འདོད་སྒོས་སླར་ཡང་མངོན་པར་བྱེད་པ་དེ་ཡང་ངེས་པར་དུ་
སྟོང་བསམ་ལ་བརྟེན་དགོས། སྟོང་བསམ་ལ་རིན་ཐང་ཆེན་པོ་ཡོད་པའང་རྒྱུ་
མཚན་འདི་ལ་ཐུག་ཡོད། སྐྱེས་ཐོབ་ཀྱི་ཤེས་རབ་དང་ལྡན་པ་ལ་སྟོང་བསམ་
ཡོད་དགོས་པར་མ་ཟད། གཏད་ཡུལ་སོ་སོ་དང་རང་གི་བརྩམས་ཆོས་བར་གྱི་
འབྲེལ་བ་གསལ་བོར་ངེས་དགོས། ཤེས་རྟོགས་ཀྱི་འབྱུང་ཁུངས་ཏེ། ཐད་
ཀའི་འཇིག་རྟེན་དེས་དུས་ཐམས་ཅད་དུ་ང་ཚོར་ཁ་ཟས་གསར་པ་འདོན་སྤྲོད་
བྱེད་པས་ན། སྟོང་བསམ་ནི་སྐྱེས་ཐོབ་ཀྱི་ཤེས་རབ་ལྡན་པ་ལ་མེད་དུ་མི་རུང་
བའི་འཁྲབ་ཆས་ཤིག་ཡིན། སྟོང་བསམ་ཡོད་པའི་མི་ལ་རིག་པ་ཀློང་དུ་རྡོལ
བར་གཡབ་མོ་བྱེད་པའི་སྟོབས་ཤུགས་ལྡན་ལ། ཀློང་དུ་བརྡོལ་པའི་རིག་པ་
དེས་ནི་དུས་སྐབས་འོས་འཚམ་ཞིག་གི་ཚེ་དེ་ལ་བདེན་དོན་དུ་བློ་སྒོ་འབྱེད་པར་
བྱེད། སྒྲིབ་གཡོགས་བྲལ་པའི་དོན་དངོས་མངོན་སུམ་པའི་མདུན་དུ་བདེན་
དོན་ནི་ཤིན་ཏུ་གཉོམ་ཕྲ་བ་ཞིག་ཡིན་ཏེ། ཉག་མ་ཙམ་ལས་མེད་པར་མ་ཟད་
ཕལ་ཆེར་ཞིག་ལ་མཚོན་ན་འོས་འཚམ་མིན་པའི་དུས་སྐབས་ཤིག་ལ་མངོན་པར་
བྱེད། དེའི་ཕྱིར་སྟོང་བསམ་མེད་པའི་མི་དེ་སྐྱེས་ཐོབ་ཀྱི་ཤེས་རབ་ཅན་དང་
བསྡུར་ན། བྲག་ངོས་སུ་འབྱར་ཏེ་གོ་སྐབས་ལ་སྒུག་པའི་ཉ་ལྕིབས་དག་གིས་
རང་དབང་ངང་འགུལ་སྐྱོད་བྱེད་པའི་སྲོག་ཆགས་ལ་ཡིད་སྨོན་བྱེད་པ་ལྟ་བུ་ཞིག་
ཡིན། དེ་ཡང་དེ་ཚོས་དངོས་གནས“ཐད་ཀའི་ཚོར་བ”ལ་གཏོགས་པའི་ཆ་
ལས་གཞན་ཕྱོགས་གཞན་དུ་གྱུར་པ་དག་ཅུང་ཟད་ཙམ་ཡང་མི་ཤེས་པའི་ཕྱིར་
རོ། །མི་དེ་དག་གི་ཐད་ཚོར་མ་སླེབས་པའི་སྔོན་དུ་དོན་སྤྱི་དང་སྤྱི་མཚན་ཙམ་ལ་
འཁྲེན་པ་ཙམ་ཡིན། འོན་ཀྱང་འདི་གཉིས་ནི་ཤེས་རྟོགས་ཀྱི་སྲོག་ཤིང་མ་ཡིན་
པར་ལྐོགས་ཤུན་ནམ་ངོ་ལྤགས་ཙམ་དུ་ཟད་པས། མི་དེའི་རིགས་ལ་མཐོ་་
འཇོག་བྱས་ཀྱང་སྡོམ་རྩིས་སམ་རྩིས་བཤེར་བྱེད་པ་སོགས་ཕྲན་ཚེགས་ནུས་ཙམ་
ལས། དེ་ཚོས་བྱ་བཞག་རླབས་ཆེ་བ་ཞིག་འགྲུབ་པ་ནི་གཏན་ནས་མི་སྲིད་
དོ། །དབྱིབས་འདོད་སྒྱུ་རྩལ་ལམ་སྙན་ངག་ནི་ཟློས་གར་རྩག་རྩིག་འཁྲབ་སྟོན་
བྱེད་པ་དང་འདྲ་བར་སྟོང་བསམ་གྱིས་ཕོངས་པའི་མི་ལ་མཚོན་ན་རང་གི་སྟོང་
ཆ་གསབ་བྱེད་ཀྱི་བྱེད་ཐབས(འོན་ཀྱང་དེ་ནི་ཚད་བཅས་ཤིག་ཡིན)ཙམ་དུ་
བྱེད་ཆོག་ལ། སྟོང་བསམ་ཡོད་པས་ནི་དེ་ཚོ་སྤྱོད་སླ་བ་ཞིག་ཡིན།
དེའི་ཕྱིར་སྐྱེས་ཐོབ་ཀྱི་ཤེས་རབ་ཅན་ལ་ཆེད་དུ་ཡོད་ཅིང་། རྩ་བར་གྱུར་
པའི་ཤེས་རྟོགས་ཀྱི་ཐབས་ནི་ཐད་ཀ་བ་ཞིག་ཡིན་མོད། འོན་ཀྱང་དེའི་ཡུལ་ནི་
བྱ་དངོས་བྱེ་བྲག་པ་དག་གཏན་ནས་མིན། བྱ་དངོས་དེ་དག་ཁྲོད་དེའི་མཚོན
ཚུལ་ནི་པོ་ལ་ཐུ་ཡི“འདུ་ཤེས”ཞེས་པར་འབོད་པ(《འདོད་བློ་དང་འདུ་ཤེས་
ཀྱི་འཇིག་རྟེན》ཞེས་པའི་བམ་པོ་གཉིས་པའི་ལེའུ29བར་ཟུར་ལྟ་བྱ) དེ་ཡིན།
བྱ་དངོས་བྱེ་བྲག་པའི་ཁྲོད་ནས་སྤྱི་ལ་ཁྱབ་པའི་ངང་ཚུལ་རྙེད་པ་ནི་སྐྱེས་ཐོབ་ཀྱི་
ཤེས་རབ་ཅན་གྱི་ཁྱད་གཤིས་ལགས། མི་དཀྱུས་མ་ཚོས་མཐོང་བ་ནི་བྱ་དངོས་
སོ་སོ་བ་དག་རང་ཡིན། བྱེ་བྲག་པ་འདི་དག་མངོན་སུམ་ཙམ་ལ་གཏོགས་ཏེ།
མངོན་སུམ་པ་ཁོ་ན་ནི་དེ་ཚོར་ཕན་གནོད་ཡོད་པ་ཞིག་ཡིན། དེ་ཡང་དེ་ཚོ་ཁོ་
ན་ཁོ་ཚོའི་འདོད་བློ་ལ་འབྲེལ་བ་ཡོད། ང་ཚོས་བྱ་དངོས་བྱེ་བྲག་པ་ལ་ལྟ་ཞིབ་
བྱེད་སྐབས་ལྟ་ཞིབ་བྱས་པའི་ཚད་ལ་བརྟེན་ནས(བྱ་དངོས་རང་ངོས་ལ་ལྟ་བ་
ཙམ་མམ། ཡང་ན་ཡོངས་ལ་ཁྱབ་པའི་རང་བཞིན་ཅུང་ཟད་མཐོང་བའམ།
ཡང་ན་དེར་བསྟུད་ནས་རིགས་རྒྱུད་ཁྲོད་ཀྱི་ཡོངས་ཁྱབ་རང་བཞིན་མཐོང་ཐུབ་
པ་སོགས) མི་སོ་སོ་བ་དང་སྐྱེས་ཐོབ་ཀྱི་ཤེས་རབ་ལྡན་པའི་བར་གྱི་བར་ཐག་
ཚད་གཞི་ཐག་གཅོད་པ་ཡིན། དེའི་ཕྱིར་སྐྱེས་ཐོབ་ཀྱི་ཤེས་རབ་དང་ལྡན་པ་
དེའི་ཡུལ་དུ་གྱུར་པ་ནི་བྱ་དངོས་ཀྱི་ངོ་བོ་ཡིན་ལ། བྱ་དངོས་ཀྱི་སྤྱི་ལ་ཁྱབ་པའི་
ཆ(བྱེ་བྲག་མ་ཡིན་པར་སྤྱི་ལ་གཏོགས་པ) དེ་ཡིན། སྣང་ཚུལ་བྱེ་བྲག་པ་ལ་
ཞིབ་འཇུག་བྱེད་པ་ནི་ཤེས་རབ་ནུས་རྩལ་ལ་གཏོགས་པའི་རྒྱ་ཁྱོན་ཡིན་པར་མ་
ཟད། རྟག་པར་བྱ་དངོས་ཕན་ཚུན་བར་གྱི་འབྲེལ་བ་ཙམ་དེ་དག་གི་རིག་
གཞུང་ཞིབ་འཇུག་གི་ཡུལ་དུ་བྱེད་དེ། བེད་ཆོད་ཚན་རིག་ནི་འདིའི་གྲས་སུ་
གཏོགས།
“འདུ་ཤེས”ཞེས་པ་དེ་རྟོགས་དགོས་ན། ངེས་པར་དུ“ཤེས་རྟོགས”
ཞེས་པ་དེ་ནང་གི་གཟུགས་རྐྱང་བར་འཛིན་དགོས་ཏེ། དེ་ཡང་འདོད་བློ་་
ཡོངས་སུ་ནུབ་པའི་ཆ་རྐྱེན་སྔོན་དུ་འགྲོ་དགོས། ང་ཚོས་ཀོ་ཏེ་ཡི་བརྩམས་ཆོས་
ཕལ་མོ་ཆེ་ཞིག་ཀློག་པའི་ཚེ། ཁོང་གིས་ཞིབ་འབྲི་མཛད་པའི་ལྗོངས་བཀོད་དེ་
དག་དངོས་གནས་ང་ཚོའི་མིག་སྔར་གནས་པ་དང་འདྲ་ལ། རྗེན • ཕོ་ལོ་ཡི་
རང་བྱུང་ཁམས་ཞིབ་འབྲི་བྱས་པ་བཀླགས་པ་ན་སྣང་བ་སྐྱིད་ཅིང་བློ་ཁོག་རྒྱ་
སྐྱེད་པར་བྱེད་པས། ང་ཚོ་རང་ཉིད་ཀོ་ཏི་དང་རྗེན • ཕོ་ལོ་དངོས་ཡིན་པར་
འདུ་ཤེས་རྨོངས་པར་བྱེད། འདི་ནི་སེམས་ལྗོངས་དེ་ལྟ་བུས་དག་པར་བྱས་
པའི་ཕྱི་རོལ་ཡུལ་གྱི་རང་བཞིན་རྨང་གཞིར་བྱས་པ་ཞིག་ཡིན། སྐབས་དེར་
ནང་སེམས་སུ་གནས་པའི་འཆར་སྣང་གི་འཇིག་རྟེན་དེ་དྲི་མ་དང་བྲལ་པའི་རང་
བཞིན་དེ་ཡི་དབང་གིས་འདོད་བློའི་འཇིག་རྟེན་དེ་དང་ཁ་གྱེས་པར་འགྱུར་ཏེ།
སྐྱེས་ཐོབ་ཀྱི་ཤེས་རབ་ཅན་གྱི་ཤེས་རྟོགས་ཀྱི་ཐབས་དེ་རང་གཤིས་ཁྲོད་ཀྱི་བློ་
འདོད་སྣ་ཚོགས་དང་འབྲེལ་ཐག་ཡོངས་སུ་ཆད་པར་འགྱུར། དེའི་ཕྱིར་སྐྱེས་
ཐོབ་ཀྱི་ཤེས་རབ་ཅན་གྱི་བརྩམས་ཆོས་དེ་བསམ་བཞིན་དུའམ་རང་དགར་བྱུང་
བ་ཞིག་མིན་པར་ལྷན་སྐྱེས་ཀྱི་ནུས་པ་ལས་བྱུང་བའི་ངེས་པའི་རང་བཞིན་གྱིས
ཁྲིད་སྟོན་བྱས་པའི “སྡོམ་ཚིག”ཅིག་སྟེ། སྤྱིར་བཏང་དུ“སྐྱེས་ཐོབ་ཀྱི་ཤེས
རབ་ཀློང་བརྡོལ་པའམ”ཡང་ན “རྣམ་རིག་སད་པ” སོགས་སུ་འབོད།
སྐབས་དེའི་ཚུལ་ནི་ཤེས་རབ་དེ་གློ་བུར་དུ་འདོད་བློའི་སྒྲོག་ལས་ཐར་ཏེ་རང་
དབང་ངང་འཕྲོ་ཞིང་འགྱུ་བ་སྟེ། ཤེས་རབ་དེས་སྔར་བཞིན་འདོད་བློ་ལ་་
ཞབས་ཞུ་བྱེད་པ་མ་ཡིན་ལ། འགུལ་སྐྱོད་མེད་པའམ་ལྷོད་ཞིག་གི་གནས་སུ་
བྱིངས་པའང་མིན་པར། དུས་ཡུན་ཐུང་ངུ་ཞིག་གི་རིང་ཡོངས་སུ་རང་རྐྱ་ཕེར་
བའི་ངང་ཤུགས་ཀྱིས་འགུལ་སྐྱོད་བྱེད་ཐུབ་པར་གྱུར། སྐབས་འདིའི་ཤེས་
རབ་ལ་ཆེས་མཐར་ཐུག་གི་སླད་མེད་ཀྱི་རང་བཞིན་རྫོགས་པས། འཇིག་རྟེན་
མ་ལུས་གསལ་བའི་མེ་ལོང་ཞིག་དང་མཚུངས། དེ་ཡང་སྐབས་དེའི་ཤེས་རབ་
དེ་རང་ཉིད་ཀྱི་འབྱུང་རྩ་སྟེ། འདོད་བློ་དང་ཡོངས་སུ་གྱེས་ཏེ། འདུ་ཤེས་
ཤིག་ཏུ་གཅིག་ཏུ་འདུས་ནས།། “འཆར་སྣང་གི་འཇིག་རྟེན”ཞིག་ཏུ་གྲུབ་
ཟིན། སྐད་ཅིག་དེར་ཉམས་པ་མེད་པའི་བསྟན་བཅོས་ཀྱི“བླ་སྲོག”བྱ་བ་
དེའི་ཁྲོད་དུ་ཞུགས་ཟིན། དེ་ལས་ལྡོག་སྟེ་བསམ་བཞིན་དུ་བསམ་གཞིག་བྱེད་
པའི་གནས་སྐབས་ན་ནི་ཤེས་རབ་ལ་འདོད་བློ་ཡིས་དབང་སྒྱུར་བས། འདོད་
བློ་ཡིས་གནད་དོན་གཏན་ཁེལ་ལམ་སྟོན་པར་བྱེད་པར་བརྟེན་ཤེས་རབ་ལ་རང་
དབང་རྩ་བ་ནས་ཐོབ་མེད།
མི་ཕལ་བ་ཚོའི་གདོང་ལ“ཐ་མལ་བ”ཞེས་པའི་རྟགས་ཐམ་བཏབ་ཡོད་
ལ། རྣམ་འགྱུར་ཡང་ཤིན་ཏུ་ཐ་ཤལ་བ་ཞིག་ཡིན་པའང་ཁོ་ཚོའི་ཤེས་རྟོགས་
ཀྱིས་རྟག་པར་འཚུབ་ཞེད་དང་བཅས་འདོད་བློ་ལ་བརྩི་སྲུང་བྱེད་བཞིན་ཡོད་
པས་ལན། དེར་བརྟེན་ཁོ་ཚོས་རྟོག་ཞིབ་བྱེད་ཚེ་འདོད་བློ་དང་དམིགས་ཡུལ་
གཉིས་ཀྱི་འབྲེལ་བར་བསམ་གཞིག་ཙམ་ལས་བྱེད་ཐབས་གཞན་དག་རྟོགས་
མེད། སྐྱེས་ཐོབ་ཀྱི་ཤེས་རབ་དང་ལྡན་པ་ནི་དེ་ལས་ལྡོག་སྟེ་ཁོ་ཚོའི་རྣམ་་
འགྱུར་ལ་ལྷང་དུ་ཐོན་པའི་ཐུན་མོང་གི་ཆ་ཞིག་ཡོད་ཅིང་། ངོ་གདོང་ཙམ་
ལས་ཀྱང་ཁོ་ཚོའི་ཤེས་རབ་དེ་འདོད་སེམས་ལས་འཕགས་པ་དང་། ཤེས་རབ་
དེ་འཆིང་སྒྲོག་ལས་ཐར་ཡོད་པ་མངོན་པར་མཚོན་ཡོད། ད་དུང་སྐྱོ་སུན་ཡང་
འདོད་སེམས་ལས་བྱུང་བ་ཡིན་ལ། “ཤེས་རྟོགས”ནི་ལྡོག་ཟླར་གྱུར་པ་ཞིག་
སྟེ། ཁོ་རང་ངོས་ན་སྡུག་བསྔལ་མེད་པར་སྤྲོ་སྐྱིད་འབའ་ཞིག་ཏུ་འདུག་པས་
ནས། དེ་ལས་སྐྱེས་ཐོབ་ཀྱི་ཤེས་རབ་ཅན་ལ་ཐོབ་པ་ནི། མཐོ་ལ་ཁོད་ཡངས་
པའི་དཔྲལ་བ་དང་དྭངས་ལ་འོད་འཚེར་བའི་འདྲེན་བྱེད་དོ། །དེ་ཡང་མིག་
དང་དཔྲལ་བ་ཡིས་ནི་འདོད་བློ་དང་དབུལ་དུབ་ལ་ཞབས་ཞུ་མི་བྱེད་པར་དེ་
ཚོས་སྐྱེས་ཐོབ་ཀྱི་ཤེས་རབ་དང་ལྡན་པ་ལ་རླབས་ཆེ་ཞིང་ཕལ་བའི་ཆོས་ལས་
འདས་པའི་དགའ་བ་སྐྱེད་པར་བྱེད། སྐྱེས་ཐོབ་ཀྱི་ཤེས་རབ་དང་ལྡན་པ་དག་
ལ་སྣང་བའི་དགའ་བའི་རྣམ་འགྱུར་དེ་ནི་སྐྱོ་ཉམས་གཞན་དག་སྟེ། ཁ་ཟུར་གྱི་
སྐྱོ་ཉམས་དེ་དང་ཤིན་ཏུ་སྡེབ་འགྲིག་པོ་ཞིག་བྱུང་འདུག ཇེར་ཏ་ནུ་སི • པུ་
འེར་ནོའུ་སི་ཡི་ལུགས་ཀྱི་བསྟན་བཅོས་སུ་བཤད་པ་དང་ཤིན་ཏུ་འབྱོར་ཏེ།
ཁོང་གིས“སྐྱོ་བའི་ཁྲོད་དུ་སྤྲོ་བ་ཡོད་ཅིང་། དགའ་བའི་ཁོངས་སུ་སྐྱོ་བ་འདུ”
ཞེས་གསུངས།
འདོད་བློ་སྲོག་རྩར་བྱས་པའི་ཤེས་རབ་དེས་འགུལ་སྐྱོད་ཀྱི་དུས་སུ་འདོད་
བློ་ཡི་དམིགས་ཡུལ་ལས་གཞན་པའི་ཆ་ཀུན་ལ་རྣམ་པར་རྒོལ་བའི་བཟོ་ལྟ་ཞིག་
སྟོན་པར་བྱེད། དེའི་ཕྱིར་ཤེས་རབ་ཀྱིས་དོན་དངོས་དང་མཐུན་ཅིང་གཏིང
ཟབ་པའི་སྒོ་ནས་ཕྱི་རོལ་རྟོགས་ཐུབ་པའང་འདོད་བློ་དང་བྲལ་བའི(མ་མཐའ་
ཡང་གནས་སྐབས་ཙམ་རིང)གནས་ཚུལ་འོག་ཁོ་ནར་འབྱུང་ཐུབ། དེ་མིན་
ཤེས་རབ་དང་འདོད་བློ་གཉིས་ཟུང་དུ་སྦྲེལ་པས་རང་ཉིད་མདུན་དུ་སྐྱོད་ཐབས་
རྩ་བ་ནས་མེད། གལ་ཏེ་འདོད་བློ(ཕན་གནོད)གཉིད་ལས་མ་བསླངས་ན།
ཤེས་རབ་ཀྱང་ཤིན་ཏུ་མི་གསལ་བ་གཉིད་ལོག་པའི་རྣམ་པར་འདུག གལ་ཏེ་
ཐབས་ལ་བརྟེན་ནས་འདོད་བློ་དེ་གཉིད་ལས་བསླངས་པར་མ་ཟད། འདོད་
བློ་ཡི་ཕན་གནོད་ལྟར་བྱ་དངོས་ཀྱི་འབྲེལ་བ་ངོས་ཟིན་ན་ནི་ཆེས་འོས་ཤིང་་
འཚམ་པ་ཞིག་ཡིན་ཏེ། ཀླད་པ་སྤྱང་པོ་ཞེས་པའང་འདོད་བློ་དེ་རྣམ་པ་ཀུན་
ཏུ་གསལ་བོར་ཡོད་པ་ཡིན་ཏེ། ཁོ་ཚོའི་འདོད་སེམས་ཀྱི་འགུལ་སྐྱོད་ནུས་པ་
སྟོབས་དང་ལྡན་པར་ཡོད། འོན་ཀྱང་དེ་ལྟ་བུའི་ཀླད་པ་དེས་ནི་བྱ་དངོས་ཀྱི་
གནས་ལུགས་སླད་མེད་པའི་ངོ་བོ་ཁོང་དུ་ཆུད་མི་ནུས། རྒྱུ་མཚན་ཡང་འདོད་
སེམས་དང་དམིགས་འདུན་གྱིས་ཁོ་ཚོའི་སེམས་ཡོངས་སུ་བཟུང་ཡོད་པས།
ཁོ་ཚོའི་མཐོང་ལམ་དུ་དེ་དང་འབྲེལ་ཡོད་ཀྱི་ཁག་དག་ལ་ལྟ་དཔྱོད་བྱེད་པ་ཙམ་
ལས་གཞན་རྣམས་མི་མཐོང་བས་ན་ནོར་འཁྲུལ་གྱི་ངོས་ནས་འདུ་ཤེས་ལ་འཇུག་
པ་ཙམ་མོ། །དཔེར་ན་སྐྱོ་དུབ་བསང་ཆེད་བྲེལ་མྱུར་ངང་ལམ་ལ་ཆས་ཏེ་ཡུལ་
སྐོར་དུ་འགྲོ་བའི་མི་ཡི་སྣང་ངོར་ཕལ་ཆེར་རེ་དབྱིན་གཙང་པོ་ནི་དཀྱུས་ཐིག་
ཙམ་དང་། དེའི་ཟམ་པ་ནི་དཀྱུས་ཐིག་དེ་ཐད་ལ་གཅོད་བྱེད་འཕྲེད་ཐིག་ཙམ་
དུ་འཛིན་པ་ལྟ་བུ་ཞིག་ཡིན། རང་ཉིད་ཁོ་ནར་ཁོག་རྩིས་འདེད་པས་སེམས་ཀྱི
གྲུ་ག་ཡོངས་སུ་བཟུང་བའི་མི་དག་གིས་འཇིག་རྟེན་འདི་ཉིད་གཡུལ་ས་ཞིག་དང་
ཀུན་ནས་མཚུངས་པར་རྟོགས་པ་ལས། རང་བྱུང་ཁམས་ཆེན་པོའི་མི་སེམས་
འགུགས་པར་བྱེད་པའི་ལྗོངས་བཀོད་ཀྱི་མཛེས་སྡུག་ནི་དེ་ཚོའི་མཐོང་ལམ་དུ་
འོང་མི་སྲིད། ངང་ཚུལ་དེ་ཉིད་ནན་བཤད་དང་གསལ་བཤད་བྱེད་ཆེད་་་
བདག་གིས་འདིར་བརྗོད་པའི་དཔེ་ནི་ཅུང་ཟད་ཐལ་ཆེས་པ་ཞིག་ཏུ་སྣང་མོད།
དོན་དངོས་ངོ་མའང་དེ་ལྟ་ལས་མ་འདས་ཏེ། གལ་ཏེ་འདོད་བློ་དེ་ཅུང་ཙམ་
རྣམ་པར་རྒོད་པ་ཙམ་གྱིས་ཀྱང་སྔར་སྨྲས་ཀྱི“ངོས་འཛིན”གྱི་དབྱིབས་འགྱུར་
དེ་འབྱུང་སྲིད། ཤེས་རབ་དེ་འདོད་བློ་ཡི་འཆིང་རྒྱ་ལས་ཐར་ཏེ། རང་་
འཇུག་བྱའི་ཡུལ་དུ་རང་དབང་གིས་རྒྱུ་ཞིང་། འདོད་བློ་ཡི་སྐུལ་བའང་མེད་ལ།
འགུལ་སྐྱོད་ཀྱི་ནུས་པའང་ལེགས་པར་བདོ་བའི་དུས་ཁོ་ནར་འཇིག་རྟེན་
དབྱིབས་དང་ཁ་དོག་རྣམ་པར་སྣང་བ་དང༌། ད་གཟོད་སྤྱི་ཡོངས་ཀྱི་ཚུལ་ལྡན་
རང་བཞིན་ལེགས་པར་མཚོན་ཐུབ། འོན་ཀྱང་དེ་ལྟ་བུ་ནི་ཤེས་རབ་ཀྱི་རང་
བྱུང་གི་ཆའམ་ངོ་བོའི་ཆ་དང་འགལ་པར་གྱུར་པ་སྟེ། རང་བྱུང་རང་བཞིན་
ལས་བཟློག་པས། སྣང་ཚུལ་དེ་ལྟ་བུ་འབྱུང་བའི་གོ་སྐབས་ཤིན་ཏུ་ཕྲ་མོད།
སྐྱེས་ཐོབ་ཀྱི་ཤེས་རབ་ཅེས་པའི་ངོ་བོ་ནི་འདི་ཉིད་རང་ལ་རག་ལུས་ཡོད། དེ་
ཡང་སྐྱེས་ཐོབ་ཀྱི་ཤེས་རབ་དང་ལྡན་པ་ཁོ་ནས་ཚད་མཐོ་ཞིང་རྒྱུན་བསྟུད་ཀྱི་
ངང་ནས་ངང་ཚུལ་དེ་འདྲ་མངོན་དུ་བྱེད་ཐུབ་པ་ལས། ཐ་མལ་བ་དག་ནི་དེ་
དང“འདྲ་བ”ཙམ་དུ་ཟད་དོ། །ཆེས་ལེགས་ནའང་སྟེས་དབང་ཙམ་དུ་འོང་བ་
སྟེ། རྗེན་ཕོ་ལོ་ཡི《མཛེས་སྡུག་རིག་པའི་སྐས་རིམ》གྱི་ལེའུ་བཅུ་གཉིས་
པར་བསྟན་པའི་སྐྱེས་ཐོབ་ཀྱི་ཤེས་རབ་དང་ལྡན་པའི་ངོ་བོ་ནི“བསམ་གཞིག་
གནད་དུ་སྨིན་པ”ཡིན་ཅེས་པའི་དོན་ཡང་དེ་ལྟར་ཡིན་སྙམ། རྒྱས་པར་ན་མི་
ཕལ་བ་དག་འདོད་བློ་དང་འདུ་འཛི་ཡི་ཁྲོད་དུ་གཡེང་ནས་མི་ཚེ་འཕུད་པར་
བརྟེན། དེ་ཚོའི་ཤེས་རབ་དེ་འཚོ་བའི་དོན་བྱ་དང་བྱ་དངོས་དག་གིས་ཁེངས་
ཡོད་ནའང་ཕྱི་རོལ་ཡུལ་དང་ཡོངས་སུ་མཐུན་པའི་སྒོ་ནས“འཚོ་བ”དང“བྱ་
དངོས” དེ་ཚོ་ཅི་ཞིག་ཡིན་པར་གོ་བ་མི་ལོན་ཏེ། དཔེར་ན་ཚོང་རའི་ཚོང་པ་
ཚོས་མིག་སྔུན་དང་ཉེ་འཁོར་གྱི་གཏམ་གླེང་ཙམ་ལས་ཚོང་ར་སྤྱིའི་རྦ་རླབས་ཁོལ་
བ་ལྟ་བུའི་ངང་ཚུལ་རྒྱང་རིང་གི་ལྟད་མོ་བ་དག་ཧ་ལས་པར་བྱེད་པའི་ཟིང་ཆ་དེ་
དག་མི་ཐོས་པ་ལྟ་བུའོ། །སྐྱེས་ཐོབ་ཀྱི་ཤེས་རབ་ལྡན་པ་ནི་དེ་ལས་ལྡོག་སྟེ།
ཁོང་ཚོའི་ཤེས་རབ་དེ་འདོད་བློ་ཡི་ཕན་གནོད་དེ་མི་གཤིས་ཕན་གནོད་ཀྱི་རྒྱ་
ལས་གྲོལ་ཟིན། ཁོང་ཚོས་ཕྱི་རོལ་ཡུལ་གྱི་དོན་དངོས་དང་མཐུན་པའི་ཐད་
ཀའི་ལྟ་ཞིབ་ལ་བརྟེན་ནས། “འཇིག་རྟེན”དང“བྱ་དངོས”ལ་གོ་བ་མཐིལ་
རྟོགས་པ་ལོན་ཡོད་པས། དོན་བྱ་ཕྲན་ཚེགས་ཙམ་ཡང་ཁོ་ཚོར་གསང་བར་
འདོད་པ་ནི་ངལ་བའི་རྒྱུ་རུ་ཟད། དེས་ན་སྐྱེས་ཐོབ་ཀྱི་ཤེས་རབ་དང་ལྡན་པ་
དག་ནི“བསམ་གཞིག་ཤིན་ཏུ་གནད་དུ་སྨིན་པ”ཞིག་ཡིན་ཅེས་འཆད་ཆོག
རི་མོ་མཁན་གྱིས་མིག་སྔའི་རང་བྱུང་ཡུལ་ལྗོངས་དག་རས་གཞི་རུ་ཇི་
བཞིན་སྣང་བར་བྱེད་ལ། གཙུག་ལག་སྨྲ་བ་དག་གིས་ཀྱང་སྤྱི་མཚན་གྱི་དོན་སྤྱི་
ཙམ་ཞིག་ལ་བརྟེན་ནས། མཐོང་ཐོས་སུ་གྱུར་པའི་སྤྱི་ཚོགས་སྣང་ཚུལ་སྣ་་
ཚོགས་ཀྱི་ད་ལྟའི་ངང་ཚུལ་གསལ་བཤད་བྱས་ཐོག མི་གཞན་དག་གི་འདུ་
ཤེས་དྭངས་པོའི་ཁྲོད་བརྒྱུད་དེ་འཇུག་པར་བྱས་ནས། དེ་ཉིད་ཞིབ་ཆ་ཐོན་
པའི་སྒོ་ནས་སླར་སྐྱེད་པར་བྱེད་པའམ་ཡང་ན་མི་ཕལ་བ་དག་གིས་ཡིད་ལ་རྟོག་
པར་བྱེད་པ་དང་ཚོར་བས་ཟིན་པ་ཙམ་གྱི་བྱ་དངོས་དག་ཡི་གེ་དང་སྐད་ཆའི་
རྣམ་འགྱུར་གྱིས་གསལ་བར་བྱེད། རིགས་འདི་དག་སྣ་ཚོགས་ནི“བསམ་་
གཞིག་གནད་དུ་སྨིན་པ” ཞེས་པ་དེ་ཡིན། སྲོག་ཆགས་ཕལ་བ་ཚོས་བསམ་
གཞིག་གནད་དུ་མ་སྨིན་པའི་འཚོ་བ་སྐྱེལ་བཞིན་ཡོད། སྲོག་ཆགས་ལའང་
འདུ་ཤེས་ཡོད་དེ། དེ་དག་སོ་སོ་རང་གི་ལེགས་ཉེས་ཤེས་བྱེད་དང༌། ལེགས
ཉེས་དང་འབྲེལ་བ་ཡོད་པའི་བྱ་དངོས་ངོས་འཛིན་བྱེད་ཅིག་ཏུ་སྣང་ནའང་དེ་
ཚོའི་ཤེས་པ་དེ་དུས་ནམ་དུའང་རང་སྣང་ཙམ་དུ་མཐོང་གི་ཕྱི་རོལ་ཅན་དུ་
འགྱུར་ཐབས་ཡོད་མི་སྲིད། ཤེས་པར་སྣང་བའི་བྱ་དངོས་མཐའ་དག་རང་
ཉིད་རང་ངོས་ནས་གསལ་བོར་མཐོང་བར་སྣང་མོད། འོན་ཀྱང་དེ་དག་་་
མངོན་པར་བྱེད་པའི་དམིགས་རྫས་སུ་འཛིན་མི་ནུས་ལ། བསམ་གཞིག་གི་
ཡུལ་དུའང་བྱེད་མི་ནུས། དེའི་ཕྱིར་སྲོག་ཆགས་ཀྱི་འདུ་ཤེས་ནི་ཡོངས་སུ་ནང་
རོལ་ཙམ་དུ་གནས་པ་ཞིག་ཡིན། མི་ཕལ་བ་དག་གི་འདུ་ཤེས་ནི་དེ་ཚོ་དང་མི་
འདྲ་བ་སྨོས་མ་དགོས་མོད། འོན་ཀྱང་དེ་དང་འདྲ་ཙམ་གྱི་ཆ་ཡོད་དེ། དེ་
ཚོའི་བྱ་དངོས་དང་འཇིག་རྟེན་གྱི་ཤེས་ཚོར་དེ་རང་སྣང་ཙམ་གྱི་ཕྱོགས་སུ་ལྷུང་
ཆེས་པར་མ་ཟད། མང་ཤོས་ཤིག་ནང་རོལ་གྱི་བབ་ཏུ་གནས་ཡོད། མི་ཕལ་
བ་རྣམས་ཀྱིས་དངོས་ཡོད་འཇིག་རྟེན་ཁྲོད་ཀྱི་བྱ་དངོས་དག་ལ་ཤེས་ཚོར་ཙམ་
ཡོད་ནའང“འཇིག་རྟེན”ཟེར་བ་མཐར་གཏུགས་ན་ཅི་ཞིག་ཡིན་པ་དཔོག་མི་
ནུས་ལ། རང་དང་གཞན་གྱི་སྤྱོད་པ་ཅི་བྱེད་ཚོར་བས་ཟིན་ནའང་རང་ངོས་ཀྱི་
ཐད་དུ་ཤེས་རྟོགས་ཅི་ཡང་མེད། འདུ་ཤེས་ཀྱི་གསལ་ཆ་དེ་སྐྱེད་ཐོན་གྱི་དུས་
རིམ་གྲངས་མེད་ཅིག་བརྒྱུད་ནས་བསམ་གཞིག་ཀྱང་རིམ་གྱིས་ཚད་དུ་སྨིན་ཏེ།
མཇུག་མཐར “ཚད་ཅིག”ལ་སོན་པར་འགྱུར། ཚད་དེར་སོན་ཚེ(འདི་ནི་
ཤིན་ཏུ་དཀོན་ཞིང་། གསལ་ཆའི་ཚད་དེ་ལའང་ཁྱད་པར་ཆེན་པོ་ཡོད)
སེམས་སུ་ལན་རེར་གློག་འགྱུ་བ་ལྟ་བུའི་དོགས་པ་རེ་འོང་བར་ངེས་ཏེ། “བྱ་
དངོས་འདི་དག་ཚང་མ་ཅི་ཞིག་ཡིན་ནམ”དང་། ཡང་ན“དེ་ཚོ་མཐར་་་
གཏུགས་ན་ཇི་ལྟར་བྱུང་བ་ཡིན་ནམ”ཞེས་པའི་དྲི་བ་འདོན་པར་བྱེད། དྲི་བ
དང་པོ་དེ་ལ་གལ་ཏེ་གསལ་ཆ་ཆེན་པོ་ཐོན་པའམ་མུ་མཐུད་དུ་གནས་ཚེ།
“མཚན་ཉིད་རིག་པ་བ”འཁྲུངས་པར་འགྱུར་ལ། དྲི་བ་གཉིས་པ་ཚད་དེ་
ལྟར་གྱུར་ཚེ་རྩོམ་རིག་མཁན་ནམ་སྒྱུ་རྩལ་མཁན་དུ་འགྱུར་ངེས་ཡིན། གང་
ལྟར་བླ་ན་འཕགས་པའི་ལས་རིགས་གཉི་གར་བསམ་གཞིག་ཚད་དུ་སོན་པ་རྨང་
གཞིར་བྱེད་དགོས། བསམ་གཞིག་གནད་དུ་སྨིན་པ་དེ་ལ་ཐོག་མར་འཇིག་
རྟེན་དང་ཁོ་རང་ངོས་བར་གྱི་འབྲེལ་བ་གསལ་བོར་ངེས་དགོས་ལ། ངེས་ཤེས་
དེ་ལ་བརྟེན་ནས་ད་གཟོད་མུ་མཐུད་ནས་དེ་གཉིས་པོར་རྟོག་ཞིབ་བྱེད་དགོས།
ཤེས་རྟོགས་ཀྱི་གོ་རིམ་ཧྲིལ་བོ་དེའི་ཁྲོད། ཤེས་རབ་ཀྱིས་ལྷག་ས་ཟིན་ཆེད་
སྐབས་འགར་རང་ཉིད་ལ་དབང་བྱེད་མཁན་འདོད་བློ་དང་ཁ་མི་འབྲལ་ཐབས་
མེད་དུ་འགྱུར།
གོང་སྨྲས་སྐྱེས་ཐོབ་ཀྱི་ཤེས་རབ་སྐོར་གྱི་ལྟ་ཞིབ་དེ་སྐྱེ་དངོས་མ་ལག་ཁྲོད་
ནས་ཀྱང་མཐོང་ཐུབ། སྐྱེ་དངོས་རིག་པ་རུ་སྐྱེ་དངོས་ལ་རིམ་གྲས་མཐོ་དམའ་
གཉིས་སུ་ཕྱེས་ཡོད་པ་ནི“འདོད་བློ་དང་ཤེས་རབ་གཉིས་ཀྱི་བར་ཁྱད་རིམ་གྱིས་
ཇེ་ཆེར་ཕྱིན་པའི་ཁ་གྱེས་པ་ཞིག་ཡིན”པར་སྨྲ་བས། ལྟ་ཚུལ་འདི་དང་འབྲེལ་
བ་ཡོད་ལ། ཕན་ཚུན་གསབ་སྣོན་གྱི་རྒྱུ་རུའང་འགྲོ(《འདོད་བློ་དང་འདུ་
ཤེས་ཀྱི་འཇིག་རྟེན》ཞེས་པའི་བམ་པོ་གཉིས་པའི་ལེའུ་ཉེར་གཉིས་པའི་ཁྲོད་
གོང་སྨྲས“ ཁ་གྱེས་པའི”སྐོར་བརྗོད་ཡོད—རྒྱ་ཡིག་ཏུ་སྒྱུར་པ་པོའི་མཆན)
ཁ་གྱེས་ཚད་དེ་ཚད་མཐོ་ཤོས་སུ་སོན་པ་ནི་སྐྱེས་ཐོབ་ཀྱི་ཤེས་རབ་རང་ཡིན།
སྐབས་དེར་ཤེས་རབ་དེ་ཁོ་རང་གི་རྩ་བར་གྱུར་པའི་འདོད་བློ་དང་ཡོངས་སུ་ཁ་
གྱེས་ཏེ། རང་དབང་རྣམ་པར་ཐོབ་པར་གྱུར་པས། ཕྱི་གཟུགས་ཀྱི་འཇིག་
རྟེན་དེ་ཡོངས་སུ་ཕྱི་རོལ་ཡུལ་གྱི་ངོ་བོར་སྨིན།
གཤམ་དུ་བདག་གིས་སྐྱེས་ཐོབ་ཀྱི་ཤེས་རབ་དང་ལྡན་པའི་སྒེར་ཁྱད་སྐོར་
ཅུང་ཟད་བརྗོད་པར་བྱ་སྟེ། ཨེ་རས་སི་ཐོ་ཐེ་ཡིས་དེ་སྔོན“མཚན་ཉིད་རིག་པ་
དང་། ཆབ་སྲིད། སྙན་ངག་གམ་སྒྱུ་རྩལ་བཅས་ཀྱི་ཐད་ཁྱད་དུ་འཕགས་
ཤིང་འབུར་དུ་ཐོན་པའི་མི་ཚང་མ་ཕལ་ཆེར་གཤིས་སེམས་སྐྱོ་ཤས་ཅན་དུ་སྣང”
གསུངས་པ་དེ་སི་སེ་རོ་ནས“སྐྱེས་ཐོབ་ཀྱི་ཤེས་རབ་དང་ལྡན་པ་ཡོད་ཚད་སྐྱོ་
སེམས་ཅན་དུ་འདུག”ཅེས་པར་བསྡུ་བར་མཛད། ཀོ་ཏི་ཡིས་ཀྱང་འདི་ལྟར་
གསུངས་ཏེ། “ང་སྟབས་ལེགས་དང་ཕྲད་ཅིང་། སེམས་ཁམས་སྤྲོ་བའི་དུས་
སུ་སྙན་ངག་གི་ཤེས་རབ་ཀྱི་མེ་ལྕེ་ཤིན་ཏུ་གཉོམ་ལ། ང་གནོད་རྐྱེན་དང་འཚེ་
བ་ཡིས་གཏུགས་པའི་ཚེ། སྙན་ངག་གི་མེ་དཔུང་ཆེས་ཆེར་མཆེད་དེ། སྙན་
འཇེབས་ཡིད་དུ་འོང་བའི་སྙན་རྩོམ་དག་འཇའ་ཚོན་དང་འདྲ་བར་ཆར་རྗེས་ཀྱི་
ནམ་མཁའ་མོག་པོར་རྣམ་པར་བཀྲ། དེ་འདྲ་འབའ་ཞིག་གི་དབང་གིས་རྩོམ་
རིག་ཐད་སྐྱེས་ཐོབ་ཀྱི་ཤེས་རབ་དང་ལྡན་པ་ཡོད་ཚད་སྐྱོ་ཤས་ཆེ་བ་ཞིག་ཏུ་
མངོན”། ལུང་འདི་དག་ནི་གཤམ་གསལ་དོན་དངོས་ལས་བདེན་དཔང་བྱེད་
ཐུབ་སྟེ། འདོད་བློ་ཁོ་རང་ནི་གཏུམ་སྤྱོད་ཆེ་བ་ཞིག་ཡིན་ཏེ། རང་གིས་ཤེས་
རབ་ལ་དབང་བྱེད་པའི་གདོད་མའི་དབང་ཤུགས་ལྟོས་མེད་དུ་རྩལ་འདོན་བྱེད་
ཅིང་། ཤེས་རབ་ཀྱི་ཕྱོགས་ནས་རེས་འགར་དེ་ལ་སུན་པ་སྐྱེ་ཞིང་དེ་འོས་མིན་
དུ་མཐོང་ནས་དབང་ཤེད་དེ་ལས་ཐར་བར་བརྩོན། སུན་སྣང་སྐྱེད་པའི་་་
འདོད་བློ་དེ་དག་ལས་ཐར་ཚེ།། ཤེས་རབ་དེ་སྐྱོ་བ་བསང་ཆེད་ཕྱི་ལྗོངས་སུ་
འཇུག་པར་བྱེད། དེའི་ཚེ་དེ་ལ་སྟོབས་ཤུགས་ཀུན་ནས་རྒྱས་ཤིང་། ཕྱི་རོལ་
ཡུལ་དང་ཡང་སྔར་ལས་མཐུན་པར་འགྱུར། སྐྱེས་ཐོབ་ཀྱི་ཤེས་རབ་ཅན་དང་
སྐྱོ་ཤས་གྲོགས་སུ་སྡེབ་པ་ལ་རང་བཞིན་གྱི་ལྟ་ཞིབ་ཙམ་བྱས་ན། ཤེས་རབ་ཀྱི་
སྒྲོན་མེ་ཅི་ཙམ་གསལ་བ་དེ་ཙམ་གྱིས“འཚོ་གནས་འདོད་བློ”ཡི་མ་དབྱིབས་
གསལ་བར་མངོན་འོང་ལ། དེའི་ཚེ་ང་ཚོ་དེ་འདྲའི་སྐྱོ་འོས་པའི་གནས་སུ་
འདུག་པ་ཤེས་པར་བརྟེན། སྐྱོ་གདུང་གི་འདུ་ཤེས་སྐྱེས་པར་གྱུར་པ་ཡིན་པ་
ཤེས་ཐུབ། སྐྱེས་ཐོབ་ཀྱི་ཤེས་རབ་དང་ལྡན་པ་དེ་སྐྱོ་གདུང་གི་མཚོན་བྱེད་ཅིག་
ཏུ་འདོད་པའང་ཁོ་ཚོའི་རྣམ་པ་དེ་ཉིན་ཧྲིལ་བོར་སྤྲིན་ནག་གིས་བསྒྲིབས་པའི་པོ་
ལིང་རི་རྩེ(1)དང་རྣམ་པར་མཚུངས་པས་སོ། །འོན་ཀྱང་རེས་འགའ་དང་ཁྱད་
པར་དུ་ཞོགས་པའི་སྣང་བ་དང་པོ་སྤྲོས་པའི་ཚེ་སྤྲིན་ནག་ཐོལ་གྱིས་ཡལ་ཞིང་།
ཉི་མ་གཞོན་ནུའི་འོད་སྣང་གིས་རི་ཡི་རྩེ་མོ་དམར་པོར་བྱུགས་པ་སྤྲིན་གྱི་བང་
རིམ་བརྟོལ་ནས་ཐོན་པ་མཛེས་ལྗོངས་ལྟ་ན་སྡུག་ཅིང༌། ཡིད་ཀྱི་དང་བ་འདྲེན་
པར་བྱེད། དེ་དང་འདྲ་བར་སྐྱོ་ཤས་ཅན་གྱི་སྐྱེས་ཐོབ་ཀྱི་ཤེས་རབ་དང་ལྡན་
པ་དག་གིས་ཀྱང་སྐབས་དུ་མར་ཁོ་ཚོ་ཁོ་ནས་ཉམས་སུ་མྱོང་ཐུབ་པའི་སྤྲོ་ཉམས་
ཁྱད་པར་བ་དག་སྟོན་པར་བྱེད་ལ། སྤྲོ་ཉམས་དེ་འདྲ་ནི་བསམ་བློ་ཡོངས་སུ
ཕྱི་རོལ་ཡུལ་གྱི་རང་བཞིན་ཅན་དུ་བྱས་པ་ལས་བྱུང་བ་ལགས། དེ་ཡི་ཕྱིར་ན།
“སྐྱོ་བའི་ཁྲོད་དུ་སྤྲོ་བ་ཡོད་ཅིང་། དགའ་བའི་ཁོངས་སུ་སྐྱོ་བའང་འདུས་ནས་
ཡོད།”
རྩོམ་པ་པོ་ཐ་མལ་བ་དེ་ཚོར་ཐ་ཤལ་གྱི་ཉམས་བཟོད་དུ་མེད་པ་ཞིག་བྱུང་
བ་ནི་ཁོ་ཚོའི་ཤེས་རབ་དེ་ཨུ་ཚུགས་ངང་འདོད་བློ་དང་སྦྲེལ་པས། འདོད་བློ་
ཡི་ནན་སྐུལ་འོག་ད་གཟོད་འགུལ་སྐྱོད་བྱེད་པ་སྟེ། ཚོད་འཛིན་ནན་མོ་ཐེབས་
ཡོད་པ་རེད། དེའི་ཕྱིར་དེ་ཚོའི་སྤྱོད་པ་དང་བསམ་གཞིག་སོགས་ཚང་མ་རང་
སྒེར་གྱི་དམིགས་ཡུལ་ཙམ་གྱི་ཆེད་ཡིན་ཅིང་། དམིགས་ཡུལ་དེར་སླེབས་ཆེད།
རི་མོ་རྩིང་བོ་མང་པོ་ཞིག་འབྲི་བར་བྱེད་ཅིང་། རིམ་གྲས་དམན་པའི་སྙན་
རྩོམ་དང༌། གཏིང་དུ་མ་ཕྱིན་ཅིང་གནས་ལུགས་དང་འགལ་བའི་མཚན་ཉིད་
རིག་པ་འབོར་ཆེན་ཞིག་རྩོམ་པར་བྱེད་ལ། ཐ་ན་དཔོན་ཆེན་མི་དྲག་དག་གི་
ངོ་སྲུང་བའི་ཆེད་དུ་གཞུང་དྲང་བསམ་བཟང་ལས་ལྡོག་སྟེ། དོན་དངོས་་་
འཁྱོག་བཤད་ཀྱི་གཞུང་ཡང་རྩོམ་པར་བྱེད། མི་དེ་གྲས་ཀྱི་ཡ་མཐའ་ནི་མི་
གཞན་དག་གི་བརྩམས་ཆོས་དག་མའི་ཚིག་དུམ་ཙམ་རེ་བརྐུ་བཤུས་བྱེད་པ་ལས།
བརྩམས་ཆོས་ངོ་མའི་སྙིང་པོ་མི་ལོན་པར་བརྟེན། དེ་ཚོར་ཐོབ་པའང་ཚིག་
རིས་ཙམ་དུ་ཟད་དོ། །དེ་ཙམ་དུ་མ་ཟད་ཤེས་མེད་དེ་དག་གིས་ད་དུང་གཞན་གྱི་
སྙིང་བཅུད་ཡོངས་སུ་ལོན་པར་རློམ་ལ། ཐ་ན་རང་མཐོང་ཆེན་པོས་རང་ཉིད་
རྩོམ་པ་པོ་རིམ་པ་དང་པོའི་གྲས་ཀྱི་ཆུ་ཚད་དུ་སླེབས་པར་འདོད། གལ་ཏེ་དེ་
ཚོ་རྩ་བ་ནས་ཕམ་པར་གྱུར་ནའང་མང་ཤོས་ཤིག་གིས་ད་དུང་རང་གི་འདོད་བློ་
དྲང་པོ་ལྟར་ན་སྔོན་དཔག་གི་དམིགས་ཡུལ་དུ་ཅིས་ཀྱང་སླེབས་ཐུབ་པར་བསམ།
དོན་དུ་འདོད་བློ་དྲང་མོ་དེ་ཁོ་ནས་དམིགས་འདུན་མི་འགྲུབ་སྟེ། སྒྱུ་རྩལ་
དང་། རྩོམ་རིག མཚན་ཉིད་རིག་པ་སོགས་ལ་སྒེར་དོན་གྱི་དམིགས་འདུན
འདྲེས་ཕྱིན། བློ་སེམས་གཅིག་སྡུད་ཅིག་འོང་མི་ཐུབ་པ་མ་ཤེས་པས་ལན།
གཏམ་དཔེ་ཞིག་ལ“རང་ལུས་ཀྱིས་འོད་སྣང་བསྒྲིབས་པ”ཞེས་པ་ཞིག་ཡོད་པ
(རང་གིས་རང་ལ་བར་ཆད་བཟོས་པར་ཟེར) ནི་མི་དེ་རིགས་ཀྱི་ངང་ཚུལ་
མངོན་སུམ་དུ་མཚོན་བྱེད་ཅིག་ཡིན་འདུག ཤེས་རབ་དེ་འདོད་བློ་ཡི་དབང་
སྒྱུར་དང་འཆར་གཞིའི་འཆིང་རྒྱ་ལས་གྲོལ་ནས། རང་དབང་ངང་འགུལ་
སྐྱོད་བྱེད་ཐུབ་ཚེ། ད་གཟོད་དངོས་གནས་ནན་ཏན་འོང་ཞིང་། ད་གཟོད་
བརྩམས་ཆོས་ངོ་མ་རྩོམ་ནུས་པའི་སྟོབས་ཤུགས་འབྱུང་། རྨང་གཞིའི་ཆ་རྐྱེན་
འདི་ཙམ་ཡང་ཡེ་ནས་མི་ཤེས་བཞིན་དུ་དེ་དག་གིས་སྒྱུ་རྩལ་དང་མཚན་ཉིད་
རིག་པ་ཇི་ལྟར་འཆད། ཁོ་ཚོས་མི་ཤེས་པ་དེ་བཟང་འདུག་མ་གཏོགས་ཤེས་ན་
རེ་ཐག་ཆད་ནས་རང་སྲོག་གཅོད་ཀྱང་སྲིད། ད་དུང་ཤེས་དགོས་པ་ཞིག་ལ་དེ་
སྔོན་གྱི“དགེ་བའི་འདོད་བློ”ཞེས་པ་དེ་ཀུན་སྤྱོད་ལ་གཏོགས་པའི་གནད་དོན་
ཅིག་ཡིན་པས། སྒྱུ་རྩལ་གྱིས་ནི་དེ་ལ་དོ་སྣང་བྱེད་མི་སྲིད། སྒྱུ་རྩལ་ཁྲོད་ཆེས་
གལ་འགངས་ཆེ་བ་ནི“ནུས་ཤུགས”ཡིན་ཏེ། ཕྱོགས་གང་ལ་གཏོགས་པའི་སྒྱུ་
རྩལ་ལ་མ་ལྟོས་པར་རྩོམ་པ་པོས་ནན་ཏན་སྒོས་གསར་གཏོད་བྱེད་མིན་ནི་གནད་
འགག་ངོ་མ་ཡིན། སྤྱིར་བཏང་བ་རྣམས་ཀྱིས་འབད་བརྩོན་བྱེད་ཡུལ་ནི་ཕལ་
ཆེར་ཚང་མ་རང་ཉིད་དང་གཉེན་ཉེ་ཡི་བདེ་སྐྱིད་ཀྱི་སྐོར་ཡིན་འདུག་ན་འདི་
ཕྱོགས་ཀྱི་ནུས་ཤུགས་ལ་ཕན་པ་འབྱུང་སྲིད་མོད། འོན་ཀྱང་དོན་བྱ་གཞན་
དག་གཉེར་བའི་སྟོབས་ཤུགས་ཡོད་མི་སྲིད་དེ། རྒྱུ་མཚན་ནི་དམིགས་བཅས་
ཀྱི་འབད་འབུངས་སམ་རློམ་སེམས་ལས་དེ་ཚོར་གཞུང་དྲང་དང༌་། ཟབ་་་་
བརླིང་། ནན་ཏན་དངོས་གནས་པ་བཅས་འཐོབ་མི་སྲིད་ལ། དེ་དག་གི་ཁ་
གསབ་ཏུའང་འགྱུར་མི་སྲིད་དེ། ཡང་དག་པར་བཤད་ན་དེ་ཚོའི་ཚབ་བྱེད་མི་
ནུས། བདེན་དྲང་ནི་རང་ཤུགས་སུ་སྡོད་པའི་གནས་ཤིག་ཡིན་པས། ས་
གཞན་དུ་སྤོ་སྐྱོད་ཡེ་ནས་བྱེད་མི་སྲིད། འོན་ཀྱང“ནན་ཏན”ཞེས་པ་གྲོགས་
སུ་མ་སླེབས་ཕྱིན་བྱ་བ་གང་ལའང་གྲུབ་འབྲས་ཆེན་པོ་ཞིག་གཏན་ནས་ཡོད་མི་
སྲིད། སྐྱེས་ཐོབ་ཀྱི་ཤེས་རབ་ལྡན་པ་དག་གིས་རང་ཉིད་ཀྱི་བདེ་སྐྱིད་ལ་དོ་
ཁུར་བྱེད་པ་དེ་རྟག་པར་ཤིན་ཏུ་མི་འཇོན་པ་ཞིག་ཏུ་སྣང་བའང་དོན་འདི་ལ་
རག་ལས་ཡོད། ང་ཚོས་གལ་ཏེ་དངོས་རྫས་ཤིག་གི་སྟེང་དུ་ཞ་ཉེའི་ཐོ་བ་ཞིག་
བཞག་ཡོད་ཚེ། ཐོ་བ་དེ་ཡི་ལྗིད་ཤུགས་འབབ་གནས་ལྟར་ནམ་དགོས་སུ་ཕྱིར་
འཐེན་ཆོག་པ་ལྟར། མིའི་རིགས་ཀྱི་ཤེས་རབ་དང་རིག་པ་སྒྲིམ་སྟོབས་ཀྱང་
དུས་ལྟར་ནན་ཏན་དངོས་ཀྱི་གནས་སུ་སླར་གསོ་བྱེད་ཆོག སྐྱེས་ཐོབ་ཀྱི་ཤེས་
རབ་དང་ལྡན་པ་ནི་དེ་ལྟར་ལགས་ཏེ། དོན་བྱ་གཞན་དག་ཚང་མར་ཤིན་ཏུ་
ནན་ཏན་མིན་པའི་སྒོ་ནས་འཕྲལ་བསྟུན་ཙམ་བྱེད་ལ། ཁོ་ཚོའི་ནན་ཏན་ནི་
རང་སྒེར་རམ་དོན་འབབ་ཀྱི་སྐོར་ཞིག་མ་ཡིན་པར་འཇིག་རྟེན་དང་བྱ་དངོས་ཀྱི་
རྣམ་པ་དངོས་ཀྱི་ཁྲོད་ཟབ་འཇུག་བྱས་ཏེ། དེ་དག་གི་བདེན་དོན་མཐར་ཐུག་
ཞིབ་འཇུག་བྱེད་པའམ་ཐབས་སྣ་ཚོགས་ཀྱིས་དེ་ག་མངོན་དུ་བྱེད་པར་དཀའ་
སྤྱད་དཔྱོད་འཚོལ་བྱེད་པ་ཞིག་ཡིན། དེའི་ཕྱིར་རང་སྒེར་ཙམ་ལས་ཐོན་ཏེ།
ཕྱི་རོལ་ཡུལ་གྱི་འཇིག་རྟེན་ལ་འཇུག་པར་བྱེད་པའི་ནན་ཏན་གྱི་རང་བཞིན་ནི་
མིའི་རིགས་ཀྱི་རང་གཤིས་ལ་བརྟེན་ནས་གོ་བ་ལེན་ཐབས་བྲལ་པའི་རྒྱུན་ལྡན་
མིན་པའི་སྣང་ཚུལ་ཞིག་ཡིན་ཅིང་། རང་བྱུང་ལས་འདས་པ་ཞིག་ཡིན། དེ་
ལྟ་ནའང་ནན་ཏན་གྱི་རང་བཞིན་འདི་ཉིད་ལ་བརྟེན་པ་ཁོ་ནས་མི་དེའི་རླབས་
ཆེན་གྱི་ཆ་དེ་མཐོང་ནུས་ཤིང་། མི་དེ་རང་ཉིད་ཀྱི་གསར་གཏོད་དེ་ཁོ་རང་
དང་ཀུན་ནས་ཐ་དད་པའི“སྲུང་མར”གྱུར་པའི་བརྩམས་ཆོས་དེ་ལ་དབང་བ་
རྟོགས་ཐུབ། མི་དེ་དག་ལ་མཚོན་ན། སྒྱུ་རྩལ་དང་། རྩོམ་རིག བསམ་
བློ་བཅས་ནི་ཁོ་ཚོའི་ཐུན་མོང་གི་དམིགས་ཡུལ་ཡིན་ལ། མི་གཞན་གྱིས་ནི་དེ་
དག་བྱེད་ཐབས་ཙམ་དུ་བརྩིས་ཐོག བྱེད་ཐབས་དེ་སྤྱད་ནས་རང་ཉིད་ཀྱི་
དོན་བྱ་སྙོག་པར་མ་ཟད། ནམ་རྒྱུན་དེ་ཉིད་སྐྱེད་འདོན་བྱེད་པར་ཕན་པའི་
ཐབས་ཤེས་ཐད་མྱོང་བ་མི་དམན་པ་ཙམ་ཡོད། དེའི་རྒྱུ་མཚན་ཡང་དེ་དག་
གིས་མི་གཤིས་དུས་བབ་དང་བསྟུན་ཤེས་ཤིང་། མང་མང་གི་འདོད་མོས་དང་
མཐུན་སྦྱོར་ནུས་པ་ཙམ་ཡིན། དེའི་ཕྱིར་མི་དེ་ཚོ་ནི་གེགས་བྲལ་བདེ་བླག་ངང་
ཐད་ཀར་ལམ་ལྷོང་འོང་བ་དང་། སྐྱེས་ཐོབ་ཀྱི་ཤེས་རབ་དང་ལྡན་པ་དག་
གིས་ནི་གཞན་ངོས་དམིགས་ཡུལ་གྱི་ཆེད་དུ་རང་ཉིད་ཀྱི་བདེ་སྐྱིད་འདོར་བར་
བྱེད་པས། མང་ཤོས་ཤིག་དཀའ་ཁག་གི་གནས་སུ་གྱུར་ཅིང་། ཉམ་ཐག་སྐྱོ
ཕམ་གྱི་ངང་ནས་མི་ཚེ་གཏོང་བར་བྱེད། འདི་ནི་ཕལ་བ་ཚོའི་ཐ་ཤལ་གྱི་ཆ་
དང་སྐྱེས་ཐོབ་ཀྱི་ཤེས་རབ་དང་ལྡན་པ་ཚོའི་རླབས་ཆེ་བའི་ཆ་གཉིས་ཀྱི་ཁྱད་
པར་དབྱེ་མཚམས་ཡིན། དེའི་དབང་གིས་སྐྱེས་ཐོབ་ཀྱི་ཤེས་རབ་དང་ལྡན་པ་
དག་གི་བརྩམས་ཆོས་དེ་མི་རབས་རྗེས་མ་མ་གཏོགས་རྟོགས་པར་མི་ནུས་ནའང་
དེ་ལ་གཏན་གྱི་རིན་ཐང་ཡོད་ལ། ཐ་མལ་བ་དག་ནི་དུས་རབས་དེ་དང་་
མཉམ་དུ་གནས་ཤིང་དེ་དང་ལྷན་ཅིག་འཆི་བར་འགྱུར། སྤྱིར་བཏང་དུ་དོན་
དངོས་ཀྱི་བྱ་དངོས་དང་ཡང་ན་རིགས་པའི་གཞུང་ལུགས་རྐྱང་བ་གང་ཡིན་ལ་མ་
ལྟོས་པར་མི་སྣ་རླབས་ཆེན་ཚོ་དེ་དག་གི་ཁྲོད་དུ་ཞུགས་པའི་ཚེ་ན་རང་དོན་ཙམ་
གཉེར་བ་མིན་པར་གཞན་ངོས་ཀྱི་དམིགས་ཡུལ་རྩད་གཅོད་པར་བྱེད། དེ་
ཚོའི་དམིགས་ཡུལ་ལ་གོ་བ་ལོག་པ་ལེན་པའམ་ཉེས་དམིགས་བཟོ་བ་ཞིག་ཏུ་ངོས་
འཛིན་བྱེད་པའི་དབང་དུ་གྱུར་ཀྱང་རུང་། སྔར་བཞིན་ཁོ་ཚོའི་རླབས་ཆེ་བའི་
ཆ་དེ་ཉམས་པར་མི་འགྱུར། གནས་ཚུལ་ཅི་འདྲ་ཞིག་གི་འོག་ཏུའང“རང
ཉིད་ཀྱི་སྒེར་རྩིས་མི་རྒྱག་པའི”སྙིང་སྟོབས་དེ་ནི་རྟག་ཏུ་རླབས་ཆེ་བ་ཞིག་ཡིན།
དེ་ལས་ལྡོག་སྟེ་རྣམ་པ་ཀུན་ཏུ་རང་ཉིད་ཀྱི་དོན་ཡིད་ལ་བརྣག་པའི་མི་དེ་ཡིས་ནི་
མཐོང་ཞིང་རྟོགས་པ་ཐམས་ཅད“རང་སྒེར”གྱི་རྒྱ་ཁྱོན་ཆུང་ངུ་ལས་མི་འདའ་
བས་ཐ་ཤལ་བ་ཁོ་ནར་ངེས། དེ་ཕྱིར་དེ་ཚོ་ནི་འཇིག་རྟེན་ཆུང་ངུ་ཞིག་གི་ཁྲོད་
དུ་འཚོ་བཞིན་ཡོད་ལ། མི་སྣ་རླབས་ཆེན་དག་གིས་ནི་ཁྱོན་ཡོངས་ཀྱི་ཁྲོད་ནས་
རང་ཉིད་ལ་ངོས་འཛིན་བྱེད་པས། ཁོང་ཚོ་ནི་རྒྱ་ཡངས་པའི་འཇིག་རྟེན་ཆེན་
པོ་ཞིག་གི་ཁྱོན་དུ་འཚོ་ཞིང་གཞེས། “ཁྱོན་ཡོངས”ནི་ཁོང་ཚོར་མཚོན་ན་
ཤིན་ཏུ་གལ་འགངས་ཆེ་བར་བརྟེན་དེ་ཉིད་ཞིབ་འབྲི་དང་གསལ་བཤད་བྱེད་
ཆེད་དང་། ཡང་ན་དེ་ཡི་ཁྲོད་ནས་དོན་དངོས་ཀྱི་འགུལ་སྐྱོད་བྱེད་ཆེད་འབད་
བརྩོན་ངང་དེ་ལ་གོ་བ་ལོན་པར་བྱེད། ཁོང་ཚོས“སྤྱི་ཡོངས”དང་ཁོང་ཚོའི
བར་ལས་འབྲེལ་ཟབ་མོ་ཞིག་ཡོད་པ་ཤེས་པར་བརྟེན་རང་ཉིད་ཀྱི་རྒྱ་ཁྱོན་ཀློང་
ཡངས་པར་བསྐྱེད་པས། ཀུན་གྱིས་དེ་ལ་རླབས་ཆེ་བར་འབོད། དེའི་ཕྱིར
“བླ་ན་མེད་པའི”བསྔགས་བརྗོད་ཀྱི་ཚིག་དཔའ་བོ་དང་སྐྱེས་ཐོབ་ཀྱི་ཤེས་རབ་
ཅན་ཞེས་པའི་མིང་དེ་ནི། ཚད་ངེས་ཅན་ཞིག་གི་ཆ་ནས་བཤད་ན་རང་ཉིད་
ཀྱི་ལྷན་སྐྱེས་གཤིས་སྤྱོད་ལས་བཟློག་སྟེ། རང་གི་དོན་བྱ་མི་གཉེར་ཞིང་།
རང་དོན་ལ་ཁོག་རྩིས་མི་རྒྱག་པར་མིའི་རིགས་སྤྱིའི་ཆེད་དུ་འཚོ་བ་ལ་བསྟན་པ་
ལགས། ཁེ་ཕན་ཆུང་ངུ་རྩོད་ཅིང་ཕྲན་ཚེགས་ཙམ་དོན་གཉེར་ནན་མོ་བྱེད་
པའི་མི་མང་ཆེ་བས་རླབས་ཆེ་བའི་བྱ་བཞག་འགྲུབ་ཏུ་མེད་པའི་གནས་ལུགས་
ཀྱང་ཤིན་ཏུ་གསལ་བོར་སྣང་སྟེ། ཇི་ལྟར་བྱས་ཀྱང་དེ་ཚོ་རླབས་ཆེན་པ་ཞིག་
ཏུ་འགྱུར་མི་སྲིད།
མི་སྣ་རླབས་ཆེན་སུ་ཡིན་ཀྱང་རུང་རྟག་པར་རང་ཉིད་ལ་དམིགས་པའི་
དོན་དག་ཡོད་སྲིད་དེ། མི་སྣ་ཆུང་ངུར་གྱུར་པའི་སྐབས་ཡོད། དཔའ་བོ་སུ་
ཡིན་ལ་མ་ལྟོས་པར་དེའི་སྐུ་བཅར་པ་ཡི་ངོར་དཔའ་བོའི་རང་གཤིས་མ་ཡིན་
པའི་མཚོན་ཚུལ་མངོན་པའི་སྐབས་ཡོད། གལ་ཏེ་སུ་ཞིག་སྐུ་བཅར་པ་དེ་ཚོར་
དཔའ་བོར་དཔྱོད་ཅིང་གདེང་འཇོག་བྱེད་པའི་ནུས་པ་མེད་སྙམ་ན་ནི་ཤིན་ཏུ་
ནོར་པ་ཡིན་ཏེ། དེའི་ཐད་ཀོ་ཏེ་ཡི་བརྩམས་སྒྲུང《དགའ་བའི་ནུས་མཐུ》
ཞེས་པའི་བམ་པོ་གཉིས་པའི་ལེའུ་ལྔ་བའི་ཁྲོད་དེའི་ནང་གི་མི་སྣ་གཙོ་བོ་ཨུ་ཏི་ལི་
ལའང་ལྟ་ཚུལ་དེ་འདྲ་ཡོད་ཚུལ་འཁོད་ཡོད།
ཀོ་ཏི་ཡིས“ལྷན་སྐྱེས་ནས་ཤེས་ལྡན་པ་ཞིག་ཡིན་པའམ་ཤེས་ལྡན་པ་ཞིག་
བྱེད་པར་འདོད་མཁན་མི་དེ་ཡིས་ཤེས་ལྡན་པ་ཞེས་པ་ལས་རང་ངོས་ཀྱི་ཆེས་ཡི་
གར་འོང་བའི་འཚོ་གནས་ཀྱི་རིན་ཐང་རྙེད་ཐུབ”ཅེས་གསུངས། སྐྱེས་ཐོབ་
ཀྱི་ཤེས་རབ་ལྡན་པ་ལའང་བཟང་ལན་འོང་བར་ངེས། ང་ཚོས་འདས་པའི་
དུས་ཀྱི་མི་སྣ་རླབས་ཆེན་ཞིག་ལ་ཡི་རང་འབུལ་སྐབས“མི་འདིར་ད་ལྟའི་བར་
བསྔགས་རྗོད་བྱེད་པས། ཅི་འདྲའི་བདེ་སྐྱིད་ཅིག་རེད་ཨང”ཞེས་མི་སེམས་
པར“ཁོང་གི་མཛད་རྗེས་ཀྱིས་ལོ་ངོ་བརྒྱ་སྟོང་བར་མིའི་རིགས་ལ་ཤུགས་རྐྱེན་
གཏོང་ནུས་པས་ན་ཁོང་ནི་ཅི་འདྲའི་གཞི་བརྗིད་ཆེ་བ་ཞིག་རེད་ཨང”ཞེས་
སེམས་པར་ངེས། དེས་ན་རླབས་ཆེན་མི་སྣའི་རིན་ཐང་ནི་ཁོང་གི་མཚན་སྙན་
དེ་མ་ཡིན་པར་མཚན་སྙན་དེ་འདྲ་ཐོབ་པའི་རྒྱུ་རྐྱེན་གྱི་སྟེང་དུ་གནས་ཡོད་ལ།
དེའི་དགའ་སྤྲོ་ནི“ཉམས་པ་མེད་པའི་ས་བོན”ཞིག་བསྐྲུན་པ་ལས་བྱུང་བ་ཡིན།
འདི་ལྟར་ན། འདས་རྗེས་ཀྱི་མཚན་སྙན་ནི་ཁོང་རང་ཉིད་ཀྱིས་གཏན་ནས་
ཤེས་མི་སྲིད། དོན་དངོས་འདི་ལ་དཔགས་ན། གཞུང་བསྟུན་ལུང་འདྲེན
དང་། སྐྱོན་མེད་སྐྱོན་འཚོལ་སྒོས་ཁོང་ཚོར་རིན་ཐང་མེད་པར་སྒྲུབ་འདོད་པ་
ནི་ཁྱིམ་མཚེའི་ཁྱིམ་དུ་ཉ་སོག་མང་དུ་ཡོད་པ་ལ་བརྐམ་བཞིན་དུ་ཁུངས་ལུང་
མང་པོ་དྲངས་ནས་ཉ་སོག་མཁོ་མེད་དུ་སྒྲོག་པའི་བླུན་ཚུལ་སྟོན་པ་དང་གཉིས་
སུ་མ་མཆིས།
གོང་སྨྲས་སྐྱེས་ཐོབ་ཀྱི་ཤེས་རབ་ཀྱི་ངོ་བོ་ལས་དཔགས་ཚེ། མ་གཞིར་
འདོད་བློ་ལ་ཞབས་འདེགས་བྱེད་མཁན་དུ་གྱུར་པའི་ཤེས་རབ་དེ་རང་གི་ལས་
གནས་དང་བྲལ་ཏེ་རང་རྐྱ་ཐུབ་པའི་སྒོ་ནས་འགུལ་སྐྱོད་བྱས་པ་ཙམ་ཡིན་པ་
རྟོགས་ནུས། དེས་ན་དེ་ནི་རང་བྱུང་ལ་རྒོལ་བའི་སྣང་ཚུལ་ཞིག་ཡིན་པ་ཤིན་
ཏུ་གསལ། སྐྱེས་ཐོབ་ཀྱི་ཤེས་རབ་ཅེས་པ་དེ“རང་བབ་ཀྱི་ལས་ལ་གཞུང་མི་
དྲང་བའི་ཤེས་རབ”ལ་བཤད་ཆོག་པས་ན། དེས་རང་ཉིད་ལ་མི་ཕན་པ་སྐྱེད་
པའི་རྩ་བའང་འདི་ལ་ཐུག་ཡོད། ང་ཚོས་འདིར་སྐྱེས་ཐོབ་ཀྱི་ཤེས་རབ་ལྡན་པ་
དང་ཤེས་པའི་རྩལ་ནི་དེ་ལས་ལྡབ་འགྱུར་ལས་དམན་པ་དག་དང་བསྡུར་ན།
སྐྱེས་ཐོབ་ཀྱི་ཤེས་རབ་དང་ལྡན་པ་དག་གི་རང་ལ་གནོད་པའི་ཆ་དེ་མཐོང་སླ།
མི་ཐ་མལ་བ་དག་གི་ཤེས་རབ་དེ་འདོད་བློ་ཡི་དབང་དུ་ཤོར་པར་མ་ཟད།
འདོད་བློ་དེ་ཡིས་དམ་དུ་བཅིངས་པར་བརྟེན། “ཀུན་སློང”གི་ཚོད་འཛིན་
འོག་འགུལ་སྐྱོད་བྱེད་པ་ཙམ་ཡིན། འཇིག་རྟེན་གྱི་གར་སྟེགས་ཆེན་མོ་འདིར་
མཚོན་ན། འདོད་བློ་ནི་བཟོས་པའི་ཤིང་མི་ཆུང་ཆུང་སྦྲེལ་ཞིང་དེ་སྒུལ་སྐྱོད་
བྱེད་པའི་སྐུད་པ་དང་། མི་ཐ་མལ་བ་དག་ནི་ཤིང་མི་ཆུང་ཆུང་ཉིད་དང་འདྲ།
དེའི་རྐྱེན་གྱིས་མི་ཐ་མལ་བ་དག་ཚེ་གང་བོར་ཆོ་མེད་བྲོ་མེད་ངང་གནས་ཤིང་།
གཟབ་ནན་དང་ནན་ཏན་ཞིག་ཀྱང་ཡིན། ནན་ཏན་གྱི་རྣམ་པ་འདི་རིགས་ནི་
ཅི་ཙམ་གཏིང་དུ་ཕྱིན་པ་དེ་ཙམ་གྱིས་ལྷག་པར་སྣང༌། སྲོག་ཆགས་ཀྱི་བཞིན་
རས་ཀྱང་དེ་དང་འདྲ་སྟེ། ནག་རོག་གེར་ཅི་ཞིག་ལ་འདང་རྒྱག་བཞིན་ཡོད་པ
དང་འདྲ་བ་ལས། །ངོ་འཛུམ་སྟོན་པའི་དུས་ནི་གཞར་ཡང་མི་སྲིད་དོ། །
འདོད་བློ་ཡི་འཆིང་རྒྱ་ལས་གྲོལ་བའི་ཤེས་རབ་ལ་དབང་བྱེད་པའི་སྐྱེས་ཐོབ་ཀྱི་
ཤེས་རབ་དང་ལྡན་པ་དེ་ནི་མིང་གྲགས་ཆེ་བ་མུ་ལན་ཤིང་མི་ཆུང་ཆུང་གི་ཟློས་
གར་ལ་ཚོད་འཛིན་བྱེད་དུ་འཇུག་པའི་བྱེད་པོ་དེ་དང་མཚུངས་པར་སྣང་སྟེ།
གར་སྟེགས་ཀྱི་ཡོད་ཚད་ལ་རྒྱུས་ལོན་པ་ཁོ་གཅིག་པུ་ཡིན་ཞིང་། གར་སྟེགས་
དང་ཅུང་ཙམ་བྲལ་ཏེ་ལྟད་མོ་བའི་ས་ནས་ཟློས་གར་ལ་བལྟ་བར་འདོད་མཁན་
ཡང་ཁོ་གཅིག་པུ་ཡིན། དེས་ན་ང་ཚོས་སྐྱེས་ཐོབ་ཀྱི་ཤེས་རབ་དང་ལྡན་པ་
དག་ནི་བསམ་གཞིག་གནད་དུ་སྨིན་པ་ཞིག་ཡིན་ཅེས་བཤད་པའང་རྒྱུ་མཚན་
འདི་ལ་ཐུག་ཡོད། ཐ་མལ་བའི་ས་ལས་འཕགས་པའི་གོ་སྟོབས་དང་རྗེས་སུ་
དཔོག་པའི་ནུས་པ་ལྡན་པའི“མཁས་པ”རུ་འབོད་པ་དག་ཀྱང་སྐྱེས་ཐོབ་ཀྱི་
ཤེས་རབ་ལྡན་པ་དང་མཚུངས་པའི་སྐལ་བ་མེད་པར་མ་ཟད། དེ་གཉིས་བར་
ཁྱད་པར་ཡང་ཤིན་ཏུ་ཆེན་པོ་ཞིག་ཡོད། མཁས་པ་དེ་ཚོའི་ཤེས་རབ་ནི་དོན་
དངོས་ཀྱི་ཕྱོགས་སུ་གཞོལ་ཞིང་། དམིགས་ཡུལ་བཟང་ཤོས་དང་བྱེད་ཐབས་
བདེ་ཤོས་སྐོར་ལ་བསམ་གཞིག་གནད་སྨིན་བྱེད་ནུས་པས་ན། འདོད་བློ་ལ་
ཞབས་འདེགས་བྱེད་པ་ཙམ་ལས་མ་འདས་ཏེ། རང་གཤིས་ལ་བསྟུན་པ་ཡིན་
པས། འདི་ནི་དེ་དང་སྐྱེས་ཐོབ་ཀྱི་ཤེས་རབ་ལྡན་པའི་བར་གྱི་ཁྱད་པར་འབྱེད་
ཆོས་ཡིན། དེ་འདྲའི་ནན་ཏན་གྱི་རང་བཞིན་ཨ་འཐས་པ་དེ་ལ་དཔགས་ཚེ།
ཁོ་ཚོའི་ཤེས་རབ་དེ་འདོད་བློ་ཡི་བྲན་ལས་ཐར་མི་ཐུབ་ཅིང་། དེ་འདོད་བློ་
ལས་གཞན་པའི་ཕྱོགས་སུ་ཞེན་མི་སྲིད་ལ། འདོད་བློ་དང་ཁ་འབྲལ་བ་ནི་དེ་
བས་ཀྱང་མི་ནུས་པ་ཤེས་ཐུབ། རྣམ་རིག་གྲུང་པོའམ། བློ་གྲོས་ཁྱད་དུ་
འཕགས་པའམ། ཡང་ན་ཁེ་ལས་ཆེན་པོར་འཚམ་པའི་བློ་རིག་སོགས་གང་
ཡིན་ལ་མ་ལྟོས་པར་ཚང་མ་ཕྱི་རོལ་ཡུལ་དུ་གྱུར་པའི་དངོས་པོ་ཡིས་མི་དེ་དག་གི་
འདོད་བློར་འགུལ་སྐྱོད་དྲག་པོ་བྱེད་དུ་བཅུག་ཅིང་། དེ་དག་གི་བློ་རིག་གིས་
ཕྱི་རོལ་ཡུལ་དུ་གྱུར་པ་དག་གི་བར་གྱི་ཕན་ཚུན་གྱི་འབྲེལ་བ་འཚོལ་དཔྱོད་་
བསྟུད་མར་བྱེད་པ་ཙམ་ཡིན་པས་ན། དེ་ཚོའི་ཤེས་རབ་དང་འདོད་བློ་གཉིས་
དམ་པོར་སྦྲེལ་ནས་ཡོད། དེ་ལས་ལྡོག་སྟེ། སྐྱེས་ཐོབ་ཀྱི་ཤེས་རབ་ལྡན་པ་
དག་ནི་འཇིག་རྟེན་གྱི་སྣང་ཚུལ་དག་ཕྱི་རོལ་ཡུལ་དང་མཐུན་པའི་སྒོ་ནས་ཤེས་
རྟོགས་འོང་ཆེད། རང་ཉིད་བྱ་དངོས་ལས་འདས་པའི་གནས་སུ་བཞག་པ་
དང་འདྲ་བར་སྣང་ཚུལ་དེ་ཚོ་གཟིགས་རྟོག་བྱེད་ཡུལ་ཙམ་དུ་འཛིན་པས་ན།
འདོད་སེམས་དེ་ཚོ་འདུ་ཤེས་ཀྱི་ཕྱི་རོལ་ཏུ་སྐྲོད་པར་བྱེད། སྤྱོད་པའི་ནུས་
ཤུགས་དང་གསར་རྩོམ་གྱི་ནུས་ཤུགས་གཉིས་བར་གྱི་ཁྱད་པར་གྱི་རྩ་བ་འདི་ལ་
ཐུག་ཡོད། གསར་རྩོམ་ནུས་ཤུགས་ཀྱི་ཤེས་པ་དེ་ཕྱི་རོལ་ཡུལ་དང་མཐུན་ཅིང་
གཏིང་ཟབ་ལ་རྒྱང་རིང་བ་ཞིག་ཡིན་དགོས་ལ། དེའི་རང་བཞིན་ཅན་ཡིན་
ཕྱིན། ཤེས་རབ་དང་འདོད་བློ་གཉིས་ཡོངས་སུ་ཁ་གྱེས་པ་དེ་སྔོན་འགྲོའི་ཆ་
རྐྱེན་དུ་བྱེད་དགོས། དེ་ལས་གཞན་སྤྱོད་པའི་ནུས་ཤུགས་ཀྱི་ཤེས་པ་ལ་ནི་
བཀོལ་སྤྱོད་དང་། སྲན་ཚུགས་པ། འཕྲལ་ཐག་ཆོད་པ་སོགས་ཀྱི་ཆ་རྐྱེན་
ལྡན་དགོས་ལ། ནུས་ཤུགས་འདི་དག་ནི་སྔར་བཞིན་འདོད་བློ་ཡི་བཀའ་་་
བཀོད་བསྟུད་མར་དང་ལེན་བྱས་པ་ལས་བྱུང་བར་ངེས། ཤེས་རབ་དང་་་
འདོད་བློ་ཡི་སྦྲེལ་ཐག་བཅད་ཙ་ན། ཤེས་རབ་དེ་རང་ཉིད་རང་བབ་འོས་
འགན་དང་ཁ་གྱེས་ཤིང་། འདོད་བློར་ཞབས་འདེགས་བྱེད་པའི་ལས་བཞག་
སྣང་མེད་དུ་སྐྱུར་བར་བྱེད། དཔེར་ན་རི་མོ་འབྲི་བའི་ལས་ལ་རྩེ་གཅིག་ཏུ་
ཞུགས་པའི་མི་དེ་ཡིས་སྤྱན་སྔར་ལྷགས་ཟིན་པའི་འཚེ་བ་ལའང་ཅི་མི་སྙམ་པར་
སྔར་ལྟར་དེའི་ཁྲོད་སྡོད་པས། མཐའ་མར་རང་ལ་ཉེན་ཁ་འབྱུང་ངེས་ཀྱི་ཁོར་
ཡུག་གནས་བས་བབ་ཅིག་ཆགས་པར་བྱེད་པ་དང་། རྗེས་དཔག་དང་གོ་སྟོབས་
ཀྱིས་ཕྱུག་པའི་མི་དེའི་ཤེས་རབ་ནི་དེ་དང་མི་འདྲ་བར། ནམ་ཡང་ལངས་
ཕྱོགས་དམ་པོར་སྲུང་ཞིང་། དེའི་བླང་བྱ་དང་འཕྲལ་དགོས་ལ་བསྟུན་པར་
བྱེད། དེའི་ཕྱིར། ཕྱི་མ་དེ་གྲས་ཀྱིས་ནི་རང་གིས་ཐག་བཅད་ཅིང་ལག་སྟར་
བྱས་པ་མཐའ་དག་གནས་གང་ཡིན་ལ་མ་ལྟོས་པར་ཚང་་མ་ཤིན་ཏུ་བབ་ཆགས་
ཤིང་། འོས་འཚམ་ཞིག་ཡིན་པ་ལས། སྐྱེས་ཐོབ་ཀྱི་ཤེས་རབ་དང་ལྡན་པ་
དག་དང་འདྲ་བར་ལུགས་འགལ་གྱི་སྤྱོད་པའམ། ནོར་འཆུགས་དང་བླུན་
རྨོངས་ཀྱི་སྤྱོད་སྟངས་འབྱུང་མི་སྲིད། སྐྱེས་ཐོབ་ཀྱི་ཤེས་རབ་དང་ལྡན་པ་དག་
ལ་དོན་དག་དེ་འདྲ་འབྱུང་བའང་ཤེས་རབ་ཀྱིས་འདོད་བློ་ཡི་ཆེད་བསྐོས་ཀྱི་ཁྲིད་
སྟོན་པ་དང་ལྟ་སྲུང་བ་བྱེད་མི་འདོད་པར། ཕྱི་རོལ་ཡུལ་རྣལ་མའི་བསམ་བློར་
ཕྱོགས་པའི་རེ་འདུན་དང་ལྡན་པ་ལ་རག་ལས་ཡོད། གོང་དུ་སྨྲས་པ་ནི་བདག་
གིས་སྤྱི་མཚན་ཙམ་གྱི་བརྗོད་སྟངས་ལ་བརྟེན་ནས་གོང་གསལ་ནུས་ཤུགས་་་
གཉིས་བར་གྱི་ཕན་ཚུན་འགལ་ཟླར་གྱུར་པའི་འབྲེལ་བ་གསལ་བཤད་བྱས་པ་
ལགས། ཀོ་ཏི་ཡིས་ཁོང་གིས་བརྩམས་པའི་ཟློས་གར《ཐཱ་སྭ》(Joiguato
Jauo) ཞེས་པའི་ཁྲོད་དུ་བྱེ་བྲག་སྒོས་གསལ་བཤད་བྱས་ཡོད་དེ། ཐཱ་སྭ་དང་
ཨན་ཏུང་ཉུག་གཉིས་ནི་ནུས་ཤུགས་རིགས་གཉིས་ཀྱི་དཔེ་མཚོན་མི་སྣ་རང་དུ་
འདུག མི་དཀྱུས་མ་དག་གིས་སྐྱེས་ཐོབ་ཀྱི་ཤེས་རབ་ལྡན་པ་དང་སེམས་རྣལ་
མར་མི་གནས་མཁན་གཉིས་ཤིན་ཏུ་ཉེ་བར་ཁས་འཆེ་སྟེ། རྒྱུ་མཚན་ཡང་སྐྱེས་
ཐོབ་ཀྱི་ཤེས་རབ་ལྡན་པ་དག་ལ་ཁྱད་དུ་དམིགས་པའི་རང་བྱུང་ལ་རྒོལ་བའི
“འདོད་བློ་དང་ཤེས་རབ་རྣམ་པར་ཕྱེས་པའི”ཆ་དེ་ལ་རག་ལས། འོན་ཀྱང་
ཆ་དེ་ལས་སྐྱེས་ཐོབ་ཀྱི་ཤེས་རབ་དང་ལྡན་པ་དག་གི་འདོད་བློ་དེ་གཉོམ་ཞིང་
ཞན་པར་བསྟན་པ་མིན་ཏེ། དེ་ཚོ་ལའང་ཉམས་འུར་བའམ་ཤུགས་དྲག་པའི་
རང་གཤིས་ཀྱི་ཆ་རྐྱེན་ལྡན་དགོས་སོ། །དེའི་ཕྱིར་གོང་སྨྲས་འདོད་བློ་དང་ཤེས་
རབ་རྣམ་པར་ཕྱེས་པའི་ཚུལ་དེ་ངོས་གཞན་ཞིག་སྟེ་གཤམ་གསལ་དོན་དངོས་
ལས་གསལ་བཤད་བྱེད་དགོས་པ་བྱུང༌། སྤྱོད་པ་རྩོམ་པའི་སྟོབས་ཤུགས་ཁྱད་
དུ་འཕགས་པའི་མི་དེ་རིགས་ལ་འདོད་བློ་ཤུགས་དྲག་པོ་ཙམ་ལས་གཞན་ད་དུང་
ཤེས་རབ་ཀྱི་ཆ་ཡོངས་སུ་རྫོགས་པའམ་འབོར་ཆེ་བ་ཞིག་ཀྱང་ངེས་པར་དུ་་་་
འཛོམས་དགོས་ཏེ། མི་རང་ག་བ་དག་ལ་ནི་འདི་ཉིད་ལྡན་པ་མ་ཡིན་ནོ། །
སྐྱེས་ཐོབ་ཀྱི་ཤེས་ལྡན་པ་ནི་དེ་ལས་རིམ་པ་གཅིག་གིས་འཕགས་པའི་སར་གནས་
ཏེ། དེ་དག་གི་ཤེས་རབ་ནི་འདོད་བློ་ཅི་འདྲ་ཞིག་ཡིན་ཀྱང་རུང་དེའི་དགོལ་
བྱ་ལས་ཆེས་ལྷག་པར་ཡོད་པས། ཁྱད་དུ་མཚར་བ་ཞིག་ཡིན། སྣང་ཚུལ་
འདི་ནི་མཐོང་བ་དཀོན་པས་ན། གསར་རྩོམ་དངོས་ལ་འཇུག་ནུས་པའི་མི་ནི
“སྐྱེས་བུ་ནུས་ལྡན”དུ་འབོད་འོས་པའི་གྲངས་ཀྱི་སྟོང་ཆའི་གཅིག་ལའང་སོན་
མེད། གོང་སྨྲས་གནས་ཚུལ་འོག་ཤེས་རབ་ལྷག་ཏུ་ཐོན་པ་ཡ་མཚན་པའི་ཚོད་
དུ་སོན་ཅིང་། བླ་ལྷག་གིས་ཁྱད་དུ་ཐོན་ཏེ། འདོད་བློ་ལས་རྣམ་པར་གྱེས་
པར་བརྟེན། སྐབས་འདིའི་ཤེས་རབ་ནི་རང་མལ་ལས་ཆེས་ཆེར་རིང་དུ་ཕྱིན་
ནས། རང་ངོས་ཀྱི་བརྡར་ཤ་གཅོད་པའི་ནུས་པ་དང་ངོས་འཛིན་ནུས་སྟོབས་
ལ་བརྟེན་ཏེ་རང་དགར་འགུལ་སྐྱོད་བྱེད་པ་ལས་སྐྱེས་ཐོབ་ཀྱི་ཤེས་རབ་དང་ལྡན་
པའི་གསར་རྩོམ་ཡོངས་སུ་འགྲུབ་པར་བྱེད།
དེས་ན། སྐྱེས་ཐོབ་ཀྱི་ཤེས་རབ་ལྡན་པ་ནི་ཤེས་རབ་རང་དབང་དུ་
འགུལ་སྐྱོད་བྱེད་པ་ཞིག་སྟེ། འཆད་སྟངས་གཞན་དུ་ན། དེ་ནི་འདོད་བློ་ཡི་
བཀོལ་སྤྱོད་ཀྱི་འོག་ལས་འཆིང་གྲོལ་ཐོབ་པའི་ཤེས་རབ་ཀྱི་འགུལ་སྐྱོད་ཅིག་ཡིན་
པར་བརྟེན། སྐྱེས་ཐོབ་ཀྱི་ཤེས་རབ་ལྡན་པའི་གསར་རྩོམ་ལ་ནི་དོན་དངོས་ཀྱི་
ཕན་ཁེ་དམིགས་ཡུལ་དུ་བྱས་པའི་ཞོར་རྫས་ཅི་ཡང་མེད་ལ། དངོས་ཕན་བེད་
ཆོད་ཀྱི་ཚད་གཞི་ཡིས་གཞལ་དུ་མེད་དོ། །རོལ་དབྱངས་ཀྱི་འཁྲབ་སྟོན་དང་།
མཚན་ཉིད་རིག་པའི་དཔྱད་ཞིབ། རི་མོ་མཁན་གྱིས་རི་མོ་འབྲི་བ་བཅས་དང་
ཡང་ན་སྙན་ངག་གི་བྱུང་བ་སོགས་ཚང་མ་བརྩམས་ཆོས་ཁོ་རང་དོན་གཉེར་
འབའ་ཞིག་ལས། དོན་དངོས་ཀྱི་ཕན་ཁེ་ཞེས་པ་ཅི་ཡིན་ཙམ་ལའང་དོ་སྣང་མི་
བྱེད། “དངོས་ཕན་བེད་ཆོད་མ་ཡིན་པ”ནི་སྐྱེས་ཐོབ་ཀྱི་ཤེས་རབ་ལྡན་པ་
དག་གི་ཐུན་མོང་མིན་པའི་ཁྱད་ཆོས་ཤིག་ཡིན་ལ། གཟི་བརྗིད་ཀྱི་འཇལ་བྱེད་
ཅིག་ཀྱང་ཡིན་ནོ། །མིའི་རིགས་ཀྱི་བགྱི་བ་ཐམས་ཅད་ནི་རང་ཉིད་འཚོ་གནས་
ཡོང་ཐབས་ཤིག་གམ། ང་ཚོའི་འཚོ་བ་སྟབས་བདེ་བོར་འོང་ཆེད་ཙམ་ཡིན་
མོད། སྐྱེས་ཐོབ་ཀྱི་ཤེས་རབ་ལྡན་པ་ཁོ་ན་དེ་ལྟར་མ་ཡིན་ཏེ། དེ་ཚོ་ནི་རང་
ཉིད་འཚོ་བའི་ཆེད་དུ་གསར་རྩོམ་བྱེད་པ་ཞིག་ཡིན། ཆ་འདི་ལ་དཔགས་ཚེ།
དེ་ཚོ་ནི་ཚེ་སྲོག་གི་མེ་ལྕེ་དང་། འཚོ་གནས་ཀྱི་དྭངས་མ་ཡིན་ཞེས་འཆད་རུང་།
དེའི་ཕྱིར་བརྩམས་ཆོས་དེ་དག་ཉམས་སུ་མྱོང་བར་བྱེད་པས་ནི་ང་ཚོའི་བློ་ཁོག་
རྒྱ་སྐྱེད་ཅིང་། དཀའ་སྡུག་དང་མྱ་ངན་བརྗེད་པར་བྱེད་པ་དང་། འཁོར་
བའི་འདུ་འཛི་ལས་ཐར་བའི་སྣང་བ་སྟེར་བར་བྱེད་དེ། མཛེས་པ་དང་དོན་
དངོས་ཀྱི་ཕན་ཁེ་གཉིས་མཉམ་གནས་འོང་བའི་གོ་སྐབས་ཕྲ་སྟེ། དཔེར་ན།
འཕྱོར་ཉམས་ཆེ་ཞིང་རིང་པོར་སྐྱེས་པའི་སྡོང་བོ་ལ་འབྲས་བུ་ཐོགས་པ་དཀོན་ལ།
འབྲས་བུ་ཕལ་ཆེར་ཞིག་རྫོབ་ཅིང་ཐུང་བའི་སྡོང་རྩེར་སྨིན་པ་ལྟ་བུའམ། ར་
བར་སྐྱེས་པའི་རྒྱ་སེའི་མེ་ཏོག་ལ་འབྲས་བུ་ཐོགས་པ་མེད་ལ། ལོ་འདབ་ཆུང་
ཞིང་དྲི་བསུང་གིས་སྤངས་པའི་མེ་ཏོག་སེ་རྒོད་ལས་འབྲས་བུ་ལེགས་པོ་སྨིན་པ་
ལྟ་བུ་ཞིག་ཡིན་ལ། ཡང་དཔེར་ན་བཀོད་པ་ཤིན་ཏུ་མཛེས་པའི་རྩིག་བཀོད་དེ་
བཀོལ་སྤྱོད་ལ་མི་འཚམ་ཞིང་། རིན་པོ་ཆེ་ལས་གྲུབ་པའི་ཁང་བཟང་བཅའ་
སྡོད་ཀྱི་གནས་སུ་འཚམ་པོ་ཞིག་མིན་པ་ལྟ་བུ་ཡིན། དེ་བཞིན་མཆོག་ཏུ་གྱུར་
པའི་ལྷན་སྐྱེས་ཀྱི་ཐུགས་དགོངས་དང་ལྡན་པ་ཞིག་ལ་ནན་གྱིས་བསྐུལ་ཏེ།
རང་བཞིན་ཐ་མལ་བའི་ལས་ཤིག་གཉེར་དུ་འཇུག་པའང་མི་མཛེས་ཏེ།
འབུར་བརྐོས་ཀྱི་མཛེས་རིས་ཕབ་ཅིང་རིན་ཐང་གཞལ་བར་དཀའ་བའི་བུམ་པ་
ཞིག་ཇ་ལོའི་སྣོད་དུ་བྱས་པ་ལྟ་བུར་སྣང་བ་སྟེ། སྐྱེས་ཐོབ་ཀྱི་ཤེས་རབ་ལྡན་པ་
དང་དངོས་ཕན་བེད་ཆོད་ཙམ་ལ་གཙིགས་སུ་འཛིན་པའི་མི་གཉིས་ཕན་ཚུན
བསྡུར་བ་ན། རྡོ་རྗེ་ཕ་ལམ་དང་རྫ་ཡི་གྱོ་མོ་གཉིས་བསྡུར་པ་དང་གཉིས་སུ་མ་
མཆིས།
རང་བཞིན་དཀྱུས་མིའི་མི་དག་གིས་ཤེས་རབ་དེ་ཉིད་རང་ཤུགས་སུ་་་
གཏན་ལ་ཕབ་པའི་གནས་ཏེ། བྱ་དངོས་བར་གྱི་འབྲེལ་བ་དང་། བྱེ་བྲག་
པའི་འདོད་བློ་དང་བྱ་དངོས་བར་གྱི་འབྲེལ་བར་ངོས་འཛིན་བྱེད་པ་ཙམ་ལ་སྤྱོད་
པར་བྱེད་ལ། སྐྱེས་ཐོབ་ཀྱི་ཤེས་རབ་ལྡན་པས་ནི་བྱ་དངོས་ཀྱི་ཕྱི་རོལ་ཡུལ་གྱི་
ངོ་བོ་རྟོགས་ཆེད་རང་ཉིད་ཀྱི་ཤེས་རབ་སྤྱོད་པར་བྱེད། དེ་ནི་ཤེས་རབ་ཀྱི་
ལས་བསྐོས་དང་འགལ་བ་ཞིག་ཡིན་པས་ན། སྐྱེས་ཐོབ་ཀྱི་ཤེས་རབ་ལྡན་པའི་
བསམ་བློ་ནི་རང་ཉིད་ལ་མི་དབང་བར་འཇིག་རྟེན་སྤྱི་ལ་དབང་བར་བཤད་
ཅིང་། ཆ་ངེས་ཅན་ཞིག་ནས་བཤད་ན། སྐྱེས་ཐོབ་ཀྱི་ཤེས་རབ་ལྡན་པ་དག་
གིས་འཇིག་རྟེན་འདི་ཉིད་སྐུལ་སྐྱེད་བྱེད་ནུས་པའི་རྒྱུ་མཚན་ཡང་འདི་ལ་ཐུག་
ཡོད། འདི་ཉིད་རྩ་བའི་རྒྱུ་རུ་བྱས་ཤིང་། ཤེས་རབ་དེ་རིགས་ཀྱིས་བསྐྱེད་
པའི་རིགས་ལ་བཀོལ་ཡུལ་མེད་པར་བརྟེན། བསམ་བློ་དེ་འདྲ་ཡོད་པ་དག་ལ་
གནོད་རྐྱེན་སྣ་ཚོགས་ཀྱང་རྟག་པར་འབྱུང་ངེས་ཡིན། གནོད་རྐྱེན་དང་པོ་ནི་
ཤེས་རབ་དེ་གས་བདག་པོ་གཉིས་ལ་བརྩི་སྲུང་བྱེད་དགོས་པ་ལས་འབྱུང་ངེས་
ཡིན་ཏེ། ཤེས་རབ་དེས་རང་གི་དམིགས་ཡུལ་གྱི་ཆེད་དུ་གོ་སྐབས་བྱུང་བ་ཙམ་
གྱིས་རང་བྱུང་ཁམས་ཆེན་པོས་གཏན་ལ་ཕབ་པའི་ལས་བསྐོས་འདོར་བར་བྱེད་
ལ། གོ་སྐབས་དེ་ཡང་འདོད་བློ་ལ་མཚོན་ན་ཤིན་ཏུ་མི་འཚམ་པའི་དུས་ཤིག་
ཡིན་པ་སྨོས་མ་དགོས། དེའི་ཕྱིར་ལྷན་སྐྱེས་ཀྱི་ཁྱད་ཆོས་དེ་འདྲ་དང་ལྡན་པ་
དེ་འཚོ་བའི་ཁྲོད་ཇི་ལྟར་བྱས་ཀྱང་བབ་དང་ལྡན་པ་ཞིག་མིན་པར། གཏམ་
སྤྱོད་ཀུན་ལ་ཡང་དབང་རྩ་འཆོལ་བའི་རྣམ་པ་ཞིག་མངོན་པར་བྱེད། དེ་ཙམ་
དུ་མ་ཟད། ཤེས་སྟོབས་ཇེ་བཟང་དུ་ཕྱིན་པ་དང་བསྟུན། ཤེས་རབ་ཀྱིས་
མཐོང་བ་དེ་བྱ་དངོས་བྱེ་བྲག་པ་མིན་པར་ཕལ་མོ་ཆེ་ཞིག་བྱ་དངོས་སྤྱི་ལ་ཁྱབ་
པའི་རང་བཞིན་ཡིན་ལ། འདོད་བློ་ཡིས་བྱ་དངོས་ཀྱི་རྣམ་པ་བྱེ་བྲག་པ་འབའ་
ཞིག་རྟོགས་པར་བྱེད་པས་ན། འདོད་བློ་ཡི་རེ་མོས་དང་ཕན་ཚུན་ཤར་ནུབ་ལྟ་
བུར་གྱུར། དེའི་ཁར་ཤེས་སྟོབས་དེ་རེས་འགར་ཤུགས་དྲག་པོ་རྒྱུན་ལྡན་ལས་
འདས་པ་ཙམ་དུ་སོན་ཏེ། རང་ནུས་ཅི་ཡོད་སྒོས་འདོད་བློ་དང་འབྲེལ་བའི་བྱ་
དངོས་དང་དེའི་ཉམས་སྨད་པའི་རྣམ་པ་ཡི་འགྲན་ཟླར་ལངས་ནས། མ་ལུས་
ཡོངས་སུ་གསལ་བར་བྱེད་པའི་འོད་ཀྱི་སྣང་བ་དང་བསྟུན་ནས་ཐོག་མར་ཤིན་ཏུ་
གསལ་བོར་མཐོང་བར་བྱེད་ཅིང༌། དེ་ནས་དེ་དག་རིགས་བསྒྲེ་རྒྱ་ཆེར་བྱེད།
དེའི་ཕྱིར། སྒེར་གཤིས་དེ་འདྲ་དང་ལྡན་པའི་མི་དེས་རྟག་པར་ཕྱོགས་ལྷུང་
ཐལ་ཆེ་བ་ཞིག་སྟེན་པར་བྱེད། གཤམ་དུ་བདག་གིས་འདི་ལ་གསལ་བཤད་དེ་
ལས་ཞིབ་པ་ཞིག་བྱེད་རྩིས་ཡིན། རིགས་པའི་གཞུང་ལུགས་རླབས་པོ་ཆེ་་་
ཐམས་ཅད་ཇི་ལྟར་བྱུང་བ་ཡིན་ཅེ་ན། དེ་ནི་མི་རང་ཉིད་ཀྱིས་རིག་སྟོབས་
ཡོད་ཚད་གཞི་གང་རུང་ཞིག་ཏུ་གཅིག་སྡུད་བྱེད་པ་ཡིན། དེ་ལྟར་བྱས་པས་
གཞན་དུ་གྱུར་པ་ཐམས་ཅད་དེའི་འདུ་ཤེས་ཀྱི་ངོས་ནས་ཡལ་བར་འགྱུར་ཏེ།
ཁོ་རང་གི“ཡུལ” དེ་ཁོ་ན་ཡོད་ཚད་ཀྱི་ཚབ་ཏུ་འོང༌། རླབས་ཆེ་ཞིང་ཤུགས་
དྲག་པའི་བསམ་གཞིག་རྩེ་གཅིག་པ་དེའི་ཁྲོད་སྐྱེས་ཐོབ་ཀྱི་ཤེས་རབ་རང་བཞིན་
གྱི་ཁྱད་གཤིས་ཡོད་པ་སྨྲོས་མ་དགོས་མོད། དངོས་ཡོད་དང་ནམ་རྒྱུན་གྱི་བྱ་
དངོས་ཀྱི་ཕྱོགས་སུའང་འཕྲོ་བར་ངེས་པས། གོང་གི་བསམ་བློའི་སྡུད་གཞི་དེ་
ཉིད་ལ་གལ་ཏེ་བྱ་དངོས་གཞན་དག་འོང་བར་གྱུར་ཚེ་ནི་རེག་པ་ཙམ་གྱིས་ཕྲ་
མཐོང་མེ་ལོང་འོག་གི་ལྗི་བ་ལྟར་བོང་ཚད་གླང་པོ་ཆེ་ལྟར་འགྱུར་ངེས་ཡིན།
དེའི་རྐྱེན་གྱིས་ལྷན་སྐྱེས་ཀྱི་ཁྱད་ཆོས་ལྷག་ཏུ་ཐོན་པའི་མི་དེས་དོན་དག་ཕྲན་
ཚེགས་ཙམ་གྱི་ཕྱིར་རྟག་པར་བློ་ཁ་འུར་ལངས་པ་གོ་བ་ལོན་དཀའ་བའི་ཚད་དུ་
སོན་པར་བྱེད་པ་དང་། མི་དཀྱུས་མ་དག་ལ་བཏང་སྙོམས་ཀྱི་ཚུལ་དུ་འོང་
བའི་དོན་བྱ་དུ་མ་ཞིག་གིས་དེ་ཚོ་སྐྱོ་གདུང་དང༌། དགའ་སྤྲོ། གདུང་ཡུས།
འཇིགས་སྣང་། ཁོང་ཁྲོ་ལངས་པ་སོགས་ཀྱི་ས་རུ་སྐྱེལ་བར་བྱེད་པ་ང་ཚོས་
རྟག་པར་མཐོང་ཐུབ། བབ་ཚུགས་པ་ཞེས་པ་ནི་བྱ་དངོས་དང་ཕྲད་པའི་ཚེ་ན་
བྱ་དངོས་དེ་ག་ཉིད་ལས་གཞན་ཅི་ཡང་མིག་ལམ་དུ་མི་འཇོག་པ་ལ་ཟེར།
དེའི་ཕྱིར་བབ་ཚུགས་པའི་མི་དེ་སྐྱེས་ཐོབ་ཀྱི་ཤེས་རབ་ལྡན་པ་ཞིག་ཏུ་འགྱུར་
བར་དཀའ། སྐྱེས་ཐོབ་ཀྱི་ཤེས་རབ་དང་ལྡན་པ་ལ་ད་དུང་གནོད་རྐྱེན་ཞིག་
ཡོད་པ་ནི་མྱོང་ཚོར་དྲག་ཆེས་པ་དེ་རེད། དེ་ནི་དབང་རྩའམ་ཀླད་ཞོའི་འཚོ་
བ་ཤུགས་དྲག་པ་རྒྱུན་ལྡན་ལས་བརྒལ་པ་ལས་བྱུང་བ་ཡིན་ལ། དུས་མཚུངས་
སུ་སྐྱེས་ཐོབ་ཀྱི་ཤེས་རབ་ལྡན་པའི་ཆ་རྐྱེན་དུ་གྱུར་པ“འདོད་སེམས་ཤུགས་དྲག་
པ”ལས་བྱུང་བའང་ཡིན། འདོད་སེམས་ཤུགས་དྲག་པ་དེ་ནི་སེམས་ཤུགས་
དྲག་པོས་བསྐུལ་པའི་མཇུག་འབྲས་རང་ཡིན། གོང་སྨྲས་ཁྱད་ཆོས་དག་ལས་
སེམས་ཁ་རྟབ་དྲགས་པ་དང་། འཕར་ལངས་ཤུགས་དྲག་པ། སྐྱོ་ཤས་དྲག་
པོའི་གཤིས་ཀ་ལས་བྱུང་བའི་ཤིན་ཏུ་འགྱུར་སླ་བའི་སེམས་གཤིས་སོགས་འབྱུང་
སླ་སྟེ། ཀོ་ཏེ་ཡི《ཐཱ་སྭ》ཞེས་པའི་བརྩམས་ཆོས་ཁྲོད་མི་སྣ་དེ་འདྲ་མཐོང་ཐུབ།
སྐྱེས་ཐོབ་ཀྱི་ཤེས་རབ་ལྡན་པའི་ནང་སེམས་ཀྱི་སྐྱོ་སུན་ནི་ཉམས་པ་མེད་པའི་
བརྩམས་ཆོས་ཀྱི་འབྱུང་རྩ་ཡིན། ཁོ་ཚོ་སྐབས་འགར་རྨི་ལམ་གྱི་སྣང་བ་ལྟ་བུའི་
སྒྱུ་འཕྲུལ་ནང་དུ་ལུས་ཤིང་། སྐབས་འགར་རྒོད་གཡེར་དྲག་པོའི་དབང་དུ་
འགྲོ་སྟེ། ཤེས་རིག་རྒྱུན་ལྡན་གྱི་མི་དང་བསྡུར་ན། ཕྱི་མ་ནི་ཅི་འདྲའི་དྲན་
ཤེས་ལྡན་ཅིང་། ཟབ་བརླིང་ཆེ་ཞིང་། བབ་ཆགས་པ་ཞིག་ཡིན་པར་མ་ཟད།
དེ་དག་གི་སྤྱོད་པའང་ཅི་འདྲའི་ངེས་གཏན་ཞིག་དང་དོ་མཉམ་པ་ཞིག་ཡིན་
ཨང་། སྐྱེས་ཐོབ་ཀྱི་ཤེས་རབ་ལྡན་པ་ནི་མ་གཞིར་ཤིན་ཏུ་ཉུང་བས། རང་
དང་ཐུགས་སྣང་མཐུན་པ་ལ་ཕྲད་པ་དཀོན་པ་དང་། མི་ཕལ་བ་དག་དང་
འགྲོགས་ཚེའང་ར་ལུག་མི་འདྲེས་པ་ལྟར་འགྱུར་བས། སྐྱེས་ཐོབ་ཀྱི་ཤེས་རབ་
ལྡན་པ་དག་གི་འཚོ་བ་ནི་ཁེར་རྐྱང་གི་ངང་དུ་གནས། མི་ཐ་མལ་བ་དག་ནི་
འདོད་སེམས་ཀྱི་དབང་དུ་འཆོར་ཞིང་། སྐྱེས་ཐོབ་ཀྱི་ཤེས་རབ་ལྡན་པས་ཤེས་
རྟོགས་ལ་གཙིགས་འཛིན་བྱེད་པས་ན། སྔ་མ་དགའ་ས་དེར་ཕྱི་མ་མི་མོས་
ཤིང་། སྔ་མས་སྤྲོ་བར་འཛིན་པ་དེས་ཕྱི་མར་དང་བ་ཅུང་ཟད་ཙམ་ཡང་་་
འདྲེན་པར་མི་འགྱུར། །ཐ་མལ་བ་དག་ནི་ཀུན་སྤྱོད་ཀྱི་སྐྱེ་དངོས་ཡིན་པས།
འཇིག་རྟེན་ལ་རང་སྒེར་གྱི་འབྲེལ་བ་རྒྱུན་བསྟུད་པ་ཙམ་ཡིན་ལ། སྐྱེས་ཐོབ་ཀྱི་
ཤེས་རབ་ལྡན་པ་དག་ནི་དེ་ཡི་ཁར་ཤེས་རབ་རྣལ་མ་དང་ལྡན་ལ། ཤེས་རབ་
དེ་ནི་མིའི་རིགས་སྤྱི་ལ་གཏོགས་ཤིང་། ཁོ་འགུལ་སྐྱོད་བྱེད་ཡུལ་གྱི་རྨང་གཞིའི་
རྟེན་གནས་ཤིག་ཀྱང་ཡིན། དེ་ཡང་ཁོ་འདོད་བློ་དང་ཡོངས་སུ་ཁ་གྱེས་ཟིན་པ་
ལ། རེས་འགའ་ཙམ་དུ་འདོད་བློ་ཡི་གམ་དུ་ཕྱིར་ལོག་པ་ཙམ་ཡིན་པས།
བསམ་གཞིག་གི་བརྒྱུད་རིམ་དེ་ནི་མི་ཐ་མལ་བ་དག་གི་ཤེས་རབ་དེ་ཐོག་མཐའ་
བར་གསུམ་དུ་འདོད་བློ་ཡི་སྡོང་བུར་འཁྲིལ་བ་དང་བལྟས་པ་ཙམ་གྱིས་རྣམ་པར་
འབྱེད་ཐུབ། སྐྱེས་ཐོབ་ཀྱི་ཤེས་རབ་དང་ལྡན་པ་དེ་མི་ཐ་མལ་བ་དག་དང་
མཉམ་པར་བསམ་གཞིག་བྱེད་པར་མི་འཚམ་སྟེ། མི་གཞན་ལ་བགྲོ་གླེང་བྱེད
པར་མི་མཁས་པ་ནི། སྐྱེས་ཐོབ་ཀྱི་ཤེས་རབ་ལྡན་པ་ནི་མི་ཐ་མལ་བ་དག་ལ་མི་
དགྱེས་ཤིང་། མི་ཐ་མལ་བ་དག་ཀྱང་སྐྱེས་ཐོབ་ཀྱི་ཤེས་རབ་ལྡན་པ་ལ་དགའ
མོས་མི་བྱེད་པ་དང་རིགས་མཚུངས་པར་སྣང༌། རིགས་མཚུངས་ཕྱོགས་སྡེབ་
ཀྱི་དཔེ་བཞིན་སྐྱེས་ཐོབ་ཀྱི་ཤེས་རབ་ལྡན་པས་ཀྱང་རང་ཉིད་དང་ཐོབ་ཐང་
མཉམ་པའི་མིར་བགྲོ་གླེང་བྱེད་པར་དགྱེས་ནའང་མི་ཚོགས་ཀྱི་རྦ་རླབས་གཡོ་
བའི་ཁྲོད་ནས་སྐྱེས་ཐོབ་ཀྱི་ཤེས་རབ་ལྡན་པ་གང་དུ་འཚོལ་ཏེ། འཚོལ་བར་
དཀའ་བས་སྐྱེས་ཐོབ་ཀྱི་ཤེས་རབ་ལྡན་པ་དེས་རྟག་པར་དཔེ་དེབ་བརྒྱུད་ནས་
གནའ་བོའི་མི་དང་གསུང་གླེང་བྱེད་དགོས་བྱུང༌། ཐམ་ཧྥོར་ཐུ་ཡིས“རླབས་
ཆེ་བའི་ཆ་དེ་རིགས་ཅི་ཙམ་མངོན་དུ་ཐོན་པ་དེ་ཙམ་གྱིས་གྲོགས་ངན་ལས་གོས་
པའི་གཤིས་ངན་དེ་ཇེ་ཉུང་དུ་འགྲོ”ཞེས་གསུངས་པ་ཤིན་ཏུ་མད་པར་འདུག
སྐྱེས་ཐོབ་ཀྱི་ཤེས་རབ་ལྡན་པ་དག་ལ་གནམ་གྱི་བཀོད་སྒྲིག་ལེགས་ཤོས་ནི་དེ་
དག་གི་རང་ཐག་རང་གཅོད་མིན་པའི་བྱ་བ་དེ་དོར་ནས། རང་དབང་ངང་
གསར་རྩོམ་བྱེད་པའི་ཁོམ་ལོང་ཡོད་པར་བྱས་པ་དེ་ག་ལགས། སྐྱེས་ཐོབ་ཀྱི་
ཤེས་རབ་ལྡན་པ་དག་གིས་བཀག་རྒྱ་ཅི་ཡང་མེད་པའི་སྒོ་ནས་རྩལ་ཤུགས་ཡོད་
ཚད་རྩོམ་ཡིག་འབྲི་བའི་ལས་སུ་འདོན་ཆོག་ཅིང་། དེ་ལས་སྤྲོ་བ་བླ་ན་མེད་པ་
ཞིག་ཀྱང་ཉམས་སུ་མྱོང་བར་བྱེད་མོད། ཁོང་ཚོའི་མི་ཚེ་བདེ་སྐྱིད་དང་ལྡན་པ་
ཞིག་གཏན་ནས་མིན་པའམ། ཡང་ན་དེ་ལྟར་འཆད་མི་རིགས་ཏེ། ཁོང་
ཚོའི་མི་ཚེ་ནི་ཀྱག་ཀྱོག་ཆེ་ཞིང་ཡིད་ཕམ་པ་ཞིག་ཡིན་ཞེས་འཆད་འོས། འདི་
ནི་མི་སྣ་རླབས་ཆེན་ཕལ་མོ་ཆེའི་རྟོགས་བརྗོད་ལས་བདེན་དཔང་བྱེད་ཐུབ།
སྐྱེས་ཐོབ་ཀྱི་ཤེས་རབ་ལྡན་པ་དག་གི་སྤྱོད་པ་དང་བྱ་བ་ཕལ་ཆེར་ཞིག་དུས་
རབས་དང་འགལ་ཟླར་གྱུར་པའམ། ཐ་ན་དུས་རབས་དང་རྩོད་ཟླར་གྱུར་
པར་བརྟེན། ཕྱི་རོལ་ཁོར་ཡུག་ཏུ་གནས་མི་ཐུབ་པར་གྱུར་པ་དང་། འཇོན་
ཐང་ཅན་དག་ནི་དེ་ལས་ལྡོག་སྟེ། ཁོ་ཚོ་ནི་དུས་རབས་ཀྱི་དགོངས་པ་དང་
བསྟུན་ཆེད་སྐྱེས་པ་ཡིན་པས། དེ་ཡི་དགོས་མཁོ་སྐོང་བའི་ནུས་པ་ལྡན།
དེའི་ཕྱིར་དེ་ཚོ་ཆབ་སྲིད་བྱ་བའམ། ཚན་རིག་ལས་དོན་གང་དུ་ཞུགས་ཀྱང་
ཡོན་འབབ་དང་བསྔགས་བརྗོད་ཐོབ་ནའང་དུས་རབས་ཕྱི་མར་སླེབས་པའི་ཚེ།
དེ་ཚོའི་བྱས་པ་དག་ལ་དགོས་པ་ཅུང་ཟད་ཀྱང་ཡོད་མི་སྲིད་དེ། སྐབས་དེར་
སླར་ཡང་མཚོན་ཚུལ་གསར་བ་ཞིག་གིས་དེ་དག་གི་ཚབ་བྱེད་པར་འགྱུར་རོ། །
སྐྱེས་ཐོབ་ཀྱི་ཤེས་རབ་དང་ལྡན་པ་དག་དེ་དང་མི་འདྲ་སྟེ། སྐྱེས་ཐོབ་ཀྱི་ཤེས་
རབ་ཅན་དེ་དུས་རབས་གང་ཞིག་ཏུ་འཁྲུངས་པ་ནི་སྐར་མ་དུ་བ་མཇུག་རིང་
འཁོར་སྐར་གྱི་རྒྱུ་ལམ་དུ་འཛུལ་བ་དང་འདྲ་སྟེ། རྒྱུ་ལམ་གཏན་ཁེལ་བ་ཞིག་
མེད་ལ། འཁོར་སྐར་ལྟར་འཁོར་ལམ་ངེས་ཅན་ཞིག་ཡོད་མི་སྲིད། དེའི་
ཕྱིར་སྐྱེས་ཐོབ་ཀྱི་ཤེས་རབ་ལྡན་པ་དེ་མིག་སྔུན་ཁོ་ནར་གནས་ཤིང་། སྒུལ་
སྐྱོག་མེད་པར་རེངས་པོར་གྱུར་པའི་སྲིད་འཛིན་གྱི་བྱ་བ་དེར་ཞུགས་མི་ནུས།
དེ་བཞིན་སྲོག་གི་དབང་བོ་འགག་ལ་ཉེ་བའི་དམག་སྤྱི་ཞིག་གིས་ལྷག་ཤུགས་ཡོད་
རྒུ་བཏོན་ནས་རང་ལག་གི་མཚོན་ཆ་དེ་ཕ་རོལ་དགྲ་དཔུང་གི་ཁྲོད་དུ་འཕེན་པ་
ཇི་བཞིན། རང་ཉིད་ཀྱི་བརྩམས་ཆོས་དེ་ཤིན་ཏུ་རྒྱང་རིང་བའི་མ་འོངས་པའི་
དུས་རབས་སུ་འཕངས་ཐོག དུས་རབས་ཀྱིས་ལམ་དེ་དེད་ནས་དལ་བུས་
མདུན་སྐྱོད་བྱེད་པར་སྐུལ། འཇོན་ཐང་ཅན་གྱི་བྱ་སྒྲུབ་ནུས་ཤུགས་དེ་མི་ཐ་
མལ་བ་ལས་འཕགས་ནའང་གོ་སྟོབས་དེ་ལྟར་ཡིན་པའི་ངེས་པ་མེད་པར་བརྟེན།
ཁོ་ཚོར་གདེང་འཇོག་བྱེད་མཁན་འཕྲལ་མར་རྙེད་ཐུབ་ལ། སྐྱེས་ཐོབ་ཀྱི་ཤེས་
རབ་ལྡན་པའི་བྱ་སྒྲུབ་ནུས་ཤུགས་དང་གོ་སྟོབས་གཉི་ག་མི་ཐ་མལ་བ་ལས་་
འཕགས་པས། མི་ཐ་མལ་བ་དག་གིས་ཐད་ཀར་ཤེས་རྟོགས་བྱེད་མི་ནུས་ཤིང་
གོ་བ་ལོན་མི་ཐུབ། འཇོན་ཐང་ཅན་ནི་ལག་པའི་རྩལ་ཤུགས་བཟང་བའི་་
མདའ་བ་ཞིག་དང་འདྲ་བར་མི་ཕལ་བའི་མདའ་ཡིས་མི་ཟིན་པའི་འབེན་ལ་
ཕོགས་པ་དང་། སྐྱེས་ཐོབ་ཀྱི་ཤེས་རབ་ལྡན་པས་འཕངས་པའི་མདའ་ནི་་
ཕྱོགས་གང་དུ་ཕྱིན་པ་ཙམ་ཡང་ཐ་མལ་བ་དག་གིས་མི་དམིགས་པས། བུ་
རབས་ཚ་རྒྱུད་དག་གིས་རྙེད་པར་སྒུག་པ་ལས་འོས་མེད་དོ། །དུས་དེར་སླེབས་
ཚེ་མི་རང་ག་དག་གིས་ད་གཟོད་དེ་ལ་ཡིད་ཆེས་དང་ངོས་འཛིན་བྱེད་ངེས།
དེའི་ཕྱིར་ཀོ་ཏི་ཡིས《བསླབ་བྱའི་གླེགས་བྱང》དུ“མི་རྣམས་ཀྱིས་རང་ཉིད་ལད་
ཟློས་བྱས་པ་ཡིན་པ་ཁས་མི་ལེན་མོད། ལད་ཟློས་ནི་མི་ཡི་རང་གཤིས་སུ་འདུག
འཇིག་རྟེན་ཁམས་འདིར་ཁྱད་འཕགས་མི་སྣ་ངོས་ཟིན་པའི་ཤེས་རབ་ཀྱི་སྤྱན་
དང་ལྡན་པ་རྙེད་པ་དཀོན་ལ། ཁྱད་འཕགས་མི་སྣར་གདེང་འཇོག་བྱེད་པར་
དབང་བའང་མང་པོ་མེད”ཅེས་གསུངས་པ་དང་། ཧྲམ་ཧྥོར་ཐུ(Cham-
fort)ཡིས“ཤེས་ལྡན་མི་སྣར་གདེང་འཇོག་བྱེད་པ་ནི་རྡོ་རྗེ་ཕ་ལམ་རྡོག་པོ་
ཞིག་དང་འདྲ་སྟེ། ཚད་ངེས་ཅན་ཞིག་གི་ཁོངས་རོལ་གྱི་ཆེ་ཆུང་དང་སྤུས་ཀྱི་
དག་མིན་ལྟོས་ཏེ་གོང་ཚད་གཅོད་པ་ཞིག་ཡོད་ཀྱི། རྒྱ་ཁྱོན་དེ་ལས་བརྒལ་ཚེ་
འཚོང་ཡུལ་མེད་ལ། ཉོ་མཁན་ཡང་ཡོད་མི་སྲིད”ཅེས་གསུངས་ལ། ཝེ་ལན་
གྱིས་ཀྱང“ཆེས་བླ་ན་འཕགས་པའི་ཀུན་སྤྱོད་ཐད་མི་ཐ་མལ་བ་དག་ལ་ཚོར་བ་
ཅི་ཡང་ཡོད་མི་སྲིད་དེ། དེ་དག་གིས་ཐ་ཤལ་བ་དང་རིམ་པ་དམན་པའི་་
རིགས་དེ་ཚོ་ཁོ་ནར་བསྔགས་པ་བརྗོད་པར་བྱེད”ཅེས་གསུངས། མདོར་ན།
མི་ཡུལ་འདི་ཕལ་དམན་དང་ཐ་ཤལ་བ་ཁོ་ནས་ཁེངས་ནས་འདུག་པས། སྐྱེས་
ཐོབ་ཀྱི་ཤེས་རབ་ལྡན་པའི་བརྩམས་ཆོས་དེ་དུས་རབས་གཅིག་ཏུ་འཚོ་བ་དག་
གིས་ཉམས་སུ་མྱོང་ཐུབ་པ་ནི་སྲིད་མཐའ་ཙམ་ཡིན་པས། ཕལ་ཆེར་ཞིག་དུས་
རབས་ཕྱི་མར་སླེབས་ཚེ་རྟོགས་ཤིང་ངོས་ཟིན་པར་སྒུག་དགོས། དེ་ཡང་ཁོང་
ཚོའི་བརྩམས་ཆོས་དེ་གསར་བ་ཡིན་ཅིང་། ཁ་དོག་རྣམ་པར་བཀྲ་བའི་དུས་
དེར་དེ་ཉམས་སུ་མྱོང་ཐུབ་མཁན་མེད་པར། མེ་ཏོག་མི་འཆར་ཤིང་ཏོག་གམ་
ཟགས་མེད་ས་བོན་དང་འདྲ་བར་ལྟད་མོ་ཡོང་མཁན་མང་བའི་དུས་ལས་རིད་
སྐམ་དུ་གྱུར་པའི་དུས་མང་ངོ་། །
མཇུག་མཐར། བདག་གིས་སྐྱེས་ཐོབ་ཀྱི་ཤེས་རབ་ལྡན་པའི་ལུས་ཕུང་
གི་ཆ་ནས་ལྟ་ཞིབ་བྱེད་པར་བྱ་སྟེ། སྐྱེས་ཐོབ་ཀྱི་ཤེས་རབ་ལྡན་པ་དག་ལ་
གཤག་དཔྱད་དང་སྐྱེ་ཁམས་ཀྱི་ཁྱད་རྟགས་སྣ་ཚོགས་ཡོད། ཁྱད་རྟགས་འདི་
དུས་གཅིག་ཏུ་མཉམ་པར་འཛོམས་པ་མིན་ནའང་ཆ་ཕྲ་མོ་ཙམ་ལའང་སྣང་ཆུང་
གཏན་ནས་བྱེད་མི་རུང་། དུས་མཚུངས་སུ་ཁྱད་རྟགས་འདི་དག་ལས་ང་ཚོས་
སྐྱེས་ཐོབ་ཀྱི་ཤེས་རབ་དང་ལྡན་པ་དེ་ཅིའི་ཕྱིར་ཁེར་རྐྱང་གི་གནས་བབ་ཏུ་གྱར
བ་དང༌། ཇི་ལྟར་བྱས་ཀྱང་མི་དགེ་བར་འགྱུར་བའི་རྒྱུ་རྐྱེན་གསལ་བཤད་བྱེད་
ཐུབ། སྐྱེས་ཐོབ་ཀྱི་ཤེས་རབ་དང་ལྡན་པའི་རྩ་བའི་ཆ་རྐྱེན་ནི་ཚོར་ཤེས་ཤིན་
ཏུ་ཤུགས་དྲག་པ་དེ་ཡིན་ལ། འདི་ནི་ཕོ་རྒྱུད་ཀྱི་སྐྱེ་ཁམས་ཀྱི་ཁྱད་རྟགས་ཤིག་
ཀྱང་ཡིན(བུད་མེད་ལ་ཁྱད་དུ་འཕགས་པའི་འཇོན་ནུས་ཅན་ཡོད་སྲིད་མོད།
བུད་མེད་ཚང་མ་རང་སྣང་ཡུལ་ལ་བརྟེན་པ་ཡིན་པས་ན། སྐྱེས་ཐོབ་ཀྱི་ཤེས་
རབ་དང་འབྲེལ་བའི་ལས་ནི་ནམ་ཡང་མེད་དོ)། དུས་མཉམ་དུ་དེ་ཚོའི་ཀླད་
ཞོའི་མ་ལག་དེ་དབང་རྩའི་ཆ་ཡི་མ་ལག་ལས་མངོན་གསལ་དུ་གྱེས་ཏེ། ཡོངས་
སུ་སོ་སོར་གྲུབ་པར་མ་ཟད། ཕན་ཚུན་བར་ལྡོག་ཟླར་གྱུར་པའི་ཚུལ་དུ་གནས།
དེའི་ཕྱིར་ཀླད་པ་དེ་ལུས་ཧྲིལ་བོ་ལ་ལྟོས་ན་རྩ་བ་ནས་ཆིག་རྐྱང་དང་རང་ཚུགས་
ཀྱི་ནུས་པ་ཤུགས་ཆེ་བའི་ཚུལ་གྱིས་གཞན་རྟེན་གྱི་འཚོ་བ་འཕུད་བཞིན་ཡོད།
དེ་ལྟར་ཡིན་ཕྱིན། ཀླད་པ་ཡིས་ལུས་ཕུང་གི་ཁག་གཞན་དག་ལ་ལྟོས་ན་འགྲན་
ཟླར་གྱུར་པའི་བྱེད་ནུས་ཤིག་ཐོན་སླ་ལ། དུས་མཚུངས་སུ་ལུས་ཕུང་གི་ཁག
གཞན་དག་ལ་གྲུབ་སྟངས་ལེགས་པོ་ཞིག་དང་གྲུང་ཤུགས་སྟོབས་དང་ལྡན་པ་
ཞིག་མེད་ཚེ། དུས་ཡུན་རིང་པོར་ཀླད་པ་དཀྲུག་པའི་འཚོ་བ་བསྟེན་པས་མི་
འགྱང་བར་དེ་ལ་འཛད་སྐྱོན་ཐེབས་ངེས། དེས་ན། གྲུང་ཤུགས་སྟོབས་དང་
ལྡན་པ་དང་གྲུབ་སྟངས་དང་ལྡན་པའང་སྐྱེས་ཐོབ་ཀྱི་ཤེས་རབ་ལྡན་པའི་ཆ་རྐྱེན་
ཞིག་ཏུ་སྣང་། དེ་མིན་ཕོ་བ་དང་ཀླད་ཞོའི་བར་ལའང་འབྲེལ་བའི་ཚོར་བ་
དམ་པོ་དང་ཁྱད་པར་ཅན་ཞིག་ཡོད་པས། ཕོ་བ་བདེ་ཐང་ཡིན་པའང་ཆ་རྐྱེན་
གྱི་གྲལ་དུ་ཡོད། འོན་ཀྱང་གཙོ་བོ་ནི་ཆེ་ཞིང་རྒྱས་པའི་ཀླད་པ་ཞིག་ཡོད་
དགོས་ལ། ལྷག་པར་དུ་འཕྲེད་ཕྱོགས་སུ་ཞེང་ཆེ་ཞིང་རྒྱ་ཡངས་པ་ཞིག་དགོས།
གྱེན་ཐུར་གྱི་ཆ་ཚད་དེ་འཕྲེད་ཆ་ལས་ཆུང་བའི་ཀླད་པ་ཡིན་ན། ཀླད་ཆེན་
ཀླད་ཆུང་ལས་ཁྱད་དུ་འཕགས། དེ་ལས་གཞན། ཀླད་པའམ་ཆ་གཞན་དག་
གི་དབྱིབས་ཀྱང་ཤིན་ཏུ་གལ་ཆེ་བ་ཞིག་ཡིན་པ་སྨོས་མ་དགོས་མོད། ཤེས་བྱས་
ཚད་བཟུང་བས་མིག་སྔར་དེའི་རྒྱུ་རྐྱེན་གསལ་བོ་མ་ནོར་བར་འཆད་མི་ནུས།
མཆོག་ཏུ་གྱུར་པའི་ཤེས་རབ་རྣམ་པར་འབྱེད་བྱེད་ཅིག་ད་ལྟ་ང་ཚོས་གསལ་བོར་
ཤེས་པ་ནི་མགོ་རུས་ཀྱི་ཕྱི་དབྱིབས་ཡིན་ལ། དེ་མིན་ཀླད་ཞོ་ཡི་ངོ་བོའི་གྲུབ་ཆ་
ཤིན་ཏུ་ཕྲ་ཞིང་ཆ་ཡོངས་སུ་ཚང་བ་ཞིག་ཡིན་པར་མ་ཟད། མཉེན་ཞིང་ཚོར་
བ་སྐྱེན་པའི་དབང་རྩའི་ཕུང་པོ་ལེགས་ཤོས་ལས་གྲུབ་པ་ཞིག་ཡིན། གཞན་དུ་
ང་ཚོས་ད་དུང་ཀླད་ཞོ་དཀར་པོ་དང་དཀར་སྐྱའི“ཆ་ཚད”ཀྱི་འབྲེལ་བའང་
གལ་ཆེན་ཞིག་ཡིན་པ་མོག་མོག་ཙམ་ཤེས་ཡོད། པེའུ་རུན་གྱི་སྐུ་གདུང་གཤག་
དཔྱད་བྱས་པའི་སྙན་ཞུ་ལྟར་ན། ཁོང་གི་ཀླད་ཞོ་དཀར་པོ་དེ་དཀར་སྐྱ་ལས་
ཆེས་ཆེར་མང་ཞིང༌། ལྗིད་ཚད་ལ་དབྱིན་རྒྱ་དྲུག་ཡོད་ལ། ཀྲའོ་ཀྲུའུ• ཁུ་ཝི་
ཨེར(2)གྱི་ཀླད་པ་ལ་དབྱིན་རྒྱ་ལྔ་ཡོད་ཅིང་། མི་ཐ་མལ་བ་དག་ལ་དབྱིན་རྒྱུ་
གསུམ་ཙམ་ཡོད་པ་ལས་མེད་པར་དཔགས་ན། ཀླད་པ་དང་ཤེས་པ་ལ་འབྲེལ་
བ་ཡོད་པ་རྟོགས་ཐུབ། རྒྱུངས་པ་དང་དབང་རྩ་ནི་ཀླད་ཞོ་ཡི་ཁྱད་ཆོས་དང་
ཏག་ཏག་ལ་ལྡོག་ཟླར་གྱུར་པ་སྟེ། དེ་གཉིས་ཅི་ཙམ་ཕྲ་བ་དེ་ཙམ་གྱིས་བཟང་
བར་སྣང་། ཀླད་ཕོར་ཡང་རུས་པ་སྲབ་མོ་ཡིས་གྲུབ་ཅིང་། མཐོ་ལ་རྒྱ་ཡངས་
ཤིང་ལྟ་ན་སྡུག་པ་མཆོག་ཏུ་འཛིན། ཀླད་ཞོ་དང་དབང་རྩའི་མ་ལག་གི་གྲུབ་
སྟངས་ཡོངས་སུ་མ་ལས་བརྒྱུད་པ་ཡིན་མོད། འོན་ཀྱང་ཕ་ལས་བརྒྱུད་པའི་
གྲུང་ཞིང་ཤུགས་དྲག་པའི་ཉམས་དང་བློ་ཁ་དེ་མེད་ཚེ། སྐྱེས་ཐོབ་ཀྱི་ཤེས་རབ་
ལྡན་པའི་ཁྱད་རྟགས་ཡོངས་རྫོགས་མེད། ཉམས་དང་བློ་ཁ་དེ་ནི་ཁྱད་པར་
ཅན་གྱི་སྙིང་གི་སྟོབས་ཤུགས་ལས་བསྐྱེད་པ་སྟེ། ཁྲག་རྒྱུན་འཁོར་སྐྱོད་དང་
ལྷག་པར་དུ་མགོ་བོར་རྒྱུ་བའི་འཁོར་སྐྱོད་ཀྱི་སྟོབས་ཤུགས་ཀྱི་མཚོན་ཚུལ་ཞིག་
ཡིན། དང་པོ། ཀླད་པར་ཁྱད་དུ་ཡོད་པའི་རྒྱས་སྟོབས་ཀྱིས་དེ་ཉིད་ཇེ་ཆེར་
འགྲོ་ཞིང་། ཀླད་པ་དེ་ལྟར་རྒྱས་པས་ཀླད་ཤུན(རྨས་སྐྱོན་བྱུང་ཚེ་གལ་ཏེ་ཀླད་
ཤུན་རལ་ཡོད་ཕྱིན་ཀླད་ཞོ་དེ་ལས་ཕྱིར་ཐོན་པར་བྱེད) སྲབ་མོར་གཏོང་།
གཉིས་པ། སྙིང་ཁམས་འཕར་ལྡིང་ལེགས་པར་བྱུང་བ་ལས་ཀླད་ཞོ་ལ་ནང་
ནས་འགུལ་སྐྱོད་ཅིག་འོང་ཞིང་། འགུལ་སྐྱོད་དེ་དབུགས་ལེན་སྐབས་ཀླད་ཞོ་
འགུལ་བ་དང་གཏན་ནས་མི་འདྲ་བར་ཀླད་པའི་འཕར་རྩ་བཞི་བོ་འཕར་སྐབས་
ཀླད་པ་ཧྲིལ་བོར་འགུལ་ཤུགས་ཐེབས་ངེས་ཡིན་ལ། དུས་མཚུངས་སུ་ཀླད་
པའི་འཕར་རྩའི་ནུས་ཤུགས་དེ་རྒྱུས་སྣོན་བྱུང་བའི་ཀླད་ཞོའི་ཚད་དང་དོ་མཉམ་
དགོས། གོང་སྨྲས་འགུལ་སྐྱོད་ནི་སྤྱིར་བཏང་གི་ཀླད་པའི་འགུལ་སྐྱོད་ལ་མེད་
མི་རུང་བའི་ཆ་རྐྱེན་ཞིག་ཡིན་ལ། ཁྲག་རྒྱུན་འཁོར་སྐྱོད་ཀྱི་ལམ་ཐག་ཅི་ཙམ་
ཉེ་བ་དེ་ཙམ་གྱིས་ཀླད་པར་ཐོན་པའི་དྲོད་ནུས་ཇེ་ཆེར་འགྲོ་བས་ན། ལུས་
གཟུགས་ཐུང་བ་དང་ལྷག་པར་དུ་སྐེ་མཇིང་ཐུང་བའི་མི་དེ་ཀླད་པའི་འགུལ་སྐྱོད་
ཀྱི་ལས་ལ་འཚམ་ཤོས་ཡིན། དེའི་ཕྱིར་རླབས་ཆེ་བའི་བསམ་བློ་བའི་ཁྲོད་་
གཟུགས་ཆེ་བོངས་རགས་པ་ཅན་བྱུང་བ་ཤིན་ཏུ་ཉུང་། དེ་ལྟ་ནའང་མཐའ་
གཅིག་ཏུ་ལུས་གཟུགས་ཆུང་བའི་ཆ་རྐྱེན་དེ་ལྡན་དགོས་པའང་མིན་ཏེ། ཀོ་
ཏིའི་གཟུགས་ཚད་ནི་འབྲིང་རིམ་གྱི་ཡན་དུ་ཡོད་དོ། །ཁྲག་རྒྱུན་འཁོར་སྐྱོད་ཀྱི་
ཆ་རྐྱེན་ནི་ཕ་ལས་བརྒྱུད་པ་ཡིན་ལ། གལ་ཏེ་དེ་ཉིད་ཞན་ན་ནི་ཀླད་པའི་གྲུབ་
སྟངས་ལེགས་པོ་ཡིན་པའི་དབང་དུ་བཏང་ཡང་རབ་ཏུ་ནའང་འཇོན་ཐང་ཅན
(གོ་སྟོབས་ཁྱད་དུ་ཐོན་པ)ཞིག་ལས་མི་འོང་། གོ་སྟོབས་འདི་རིགས་ལ་་
སྐབས་འགའ་ཞིག་ཏུ་འབྱར་བག་རང་བཞིན་གྱི་གཤིས་རྒྱུད་ཀྱི་རམ་འདེགས་
ཐོབ་སྲིད་ནའང“འབྱར་བག་གི་གཤིས་སུ་གཏོགས་པའི་སྐྱེས་ཐོབ་ཀྱི་ཤེས་རབ་
ཅན”དུ་འགྱུར་མི་སྲིད། སྐྱེས་ཐོབ་ཀྱི་ཤེས་རབ་ལྡན་པའི་རང་གཤིས་ཀྱི་ཞན་
ཆ་སྣ་ཚོགས་ལས་མང་ཤོས་ཤིག་ཕ་ལས་བརྒྱུད་པ(མ་འདང་བ— བོད་ཡིག་ཏུ་
སྒྱུར་པ་པོའི་མཆན)ལ་རག་ལས་ཞེས་འཆད་ཆོག དེ་ལས་ལྡོག་སྟེ། ཕ་ཡི་
གཤིས་རྒྱུད་ཀྱི་བརྒྱུད་པ་རྐྱང་བ་ལས། མ་ཡི་ཤེས་རབ་ཀྱིས་སྤངས་པའི་ཚེ་
གནས་ཚུལ་ཅི་འདྲ་ཞིག་ཏུ་འགྱུར་ཞེ་ན། དེའི་འབྲས་བུ་ནི་འདི་ལྟ་སྟེ། ཤེས་
རབ་ཀྱི་གྲུང་ཆ་མེད་ཅིང་། མེ་སྟོབས་ཅུང་ཙམ་ཡོད་ནའང་འོད་ཀྱི་སྣང་བ་
མཆེད་དུ་མེད་པར་བརྟེན། གཤིས་སྤྱོད་དྲག་ཅིང་རྩུབ་ལ་རང་གཤིས་ཁྱད་
པར་བ་ཡ་མཚན་པ་ཞིག་ཏུ་འགྱུར། སྤུན་ཟླ་ཡི་ཁྲོད་དུ་གལ་ཏེ་སྐྱེས་ཐོབ་ཀྱི་
ཤེས་རབ་དང་ལྡན་པ་ཡོད་ན་ནི་ཕལ་ཆེར་ཆེ་བ་དེ་ཡིན་ངེས་ཏེ། ཁང་ཏི་ནི་
མཚོན་དཔེ་ཞིག་གོ །། རྒྱུ་མཚན་ནི། ཆ་རྐྱེན་གཞན་ཞིག་སྟེ་མ་ཕྱོགས་ལས་
བརྒྱུད་པའི་ཆ་དུ་མ་ཞིག་གིས་གནོད་རྐྱེན་བྱེད་ནའང་། གཙོ་བོ་བྱིས་པ་ཆེ་བ
“སྐྲུན་ཚེ”ཕ་དེ་ལུས་སྟོབས་དང་བརྩེ་ཤུགས་ཆེས་བདོ་བའི་ལོ་ཚོད་དུ་ཁེལ་ཡོད་
པས་སོ། །
འདིར་བདག་གིས་ད་དུང་སྐྱེས་ཐོབ་ཀྱི་ཤེས་རབ་ལྡན་པའི་མ་བཅོས་མ་
བསླད་པའི་གཤིས་རྒྱུད་དེ། སྐྱེས་ཐོབ་ཀྱི་ཤེས་རབ་ཅན་དང་བྱིས་པའི་དུས་
གཉིས་འདྲ་བའི་ཆ་ཞིག་ཡོད་པ་དེར་གསལ་བཤད་ཅུང་ཟད་བྱེད་པ་ལ། བྱིས་
པའི་དུས་དང་སྐྱེས་ཐོབ་ཀྱི་ཤེས་རབ་ལྡན་པ་གཉིས་འདྲ་བ་ནི། མ་གཞིར་
གཉིས་ཀ་ཀླད་ཞོ་དང་དབང་རྩའི་མ་ལག་ཁྱད་དུ་ཐོན་ཏེ། ལུས་ཀྱི་དབང་པོ་
གཞན་དག་ལས་ཆེས་ཆེར་རྒྱས་ཡོད་པར་རག་ལས་ཏེ། དོན་དངོས་སུ་ལོ་ན་
བདུན་ལོན་ཚེ་ཀླད་ཞོ་དེ་ཡོངས་སུ་སྨིན་ཟིན། དེའི་ཕྱིར་པེ་ཟ(3)ཡིས“བྱིས་
པའི་དུས་ཀྱི་དབང་རྩའི་མ་ལག་དེ་ཤ་རྒྱུས་མ་ལག་ལས་ཆེ་བར་ཡོད། དེ་ནི་
རྗེས་སུ་མཐོང་མི་ནུས་ཏེ། དུས་སྐབས་དེ་ལས་ཡོལ་ཚེ། མ་ལག་གཞན་དག་
ཚང་མ་དབང་རྩའི་མ་ལག་ལས་རྒྱས་པར་ཡོད། དེའི་ཕྱིར་དབང་རྩའི་བཟང་
ངན་གསལ་བོར་ངེས་ཆེད། བྱིས་པ་ཆུང་ངུ་ཚོར་སློབ་སྦྱོང་དང་བཀོལ་སྤྱོད་
མང་ཙམ་བྱེད་དུ་འཇུག་དགོས། འདི་ནི་ང་ཚོས་མ་ཤེས་ན་མི་ཆོག་པའི་གནད་
ཅིག་ཡིན”ཞེས་གསུངས(《སྐྱེ་འཆིའི་རྣམ་བཤད》ལེའུ་བརྒྱད་པའི་ས་བཅད་
དྲུག་པར)། གོང་དང་ལྡོག་ཟླར་གྱུར་པ་སྐྱེ་འཕེལ་མ་ལག་དེ་སྨིན་ཚད་ཆེས་
འཕྱི་སྟེ། ན་གཞོན་གྱི་དུས་སུ་སླེབས་ཚེ་དེའི་ཚོར་བ་དང་སྐྱེ་འཕེལ་གྱི་བྱེད་
ནུས་ད་གཟོད་ཡོངས་སུ་རྫོགས་ལ། དེར་མ་ཟད་ནམ་རྒྱུན་ཀླད་པའི་བྱེད་ནུས
མགོ་གནོན་པའི་ཚོད་དུ་ཡོད། གཞི་དེའི་དབང་གིས་བྱིས་པ་ཚོ་ཚང་མ་རྣམ་
རིག་བཀྲ་ཞིང་། རྗེས་དཔོག་གི་ནུས་པ་ཡོད་ལ། ཤེས་འདོད་ཆེ་བ་དང་།
ཁྲིད་སྟོན་བྱེད་སླ་བར་ཡོད་པས། རིགས་པའི་གཞུང་ལུགས་སྐོར་གྱི་བྱ་བ་སྒྲུབ་
པ་ལ་མི་དར་མ་ལས་ཀྱང་དེ་ཚོ་འཚམ་པར་ཡོད། དབང་རྩའི་མ་ལག་རྒྱས་
པར་བརྟེན། བྱིས་པའི་ཤེས་སྟོབས་དེ་རེ་སྨོན་དང་བརྩེ་དུང་དྲག་པོ་སོགས་ཏེ་
འདོད་བློར་འབོད་པ་ལས་ལྷག་ཏུ་ཐོན་ཡོད། དེ་ཡང་ཤེས་རབ་དང་ཀླད་ཞོ་ནི་
ཕུང་པོ་གཅིག་གི་གཞོགས་གཉིས་ཡིན་ཏེ། སྐྱེ་འཕེལ་མ་ལག་དེ་འདོད་སྲེད་
ཐམས་ཅད་ལས་ཆེས་དྲག་ཤོས་ཀྱི་ཆ་ཡིན་པས། བདག་གིས་དེ་ལ“འདོད་བློ་
ཡི་འདུས་མདོ” ཞེས་པར་འབོད། བྱིས་པའི་གནས་སྐབས་སུ་མ་ལག་དེའི་
སུན་འོས་པའི་འགུལ་སྐྱོད་དེ་ད་དུང་ཚོར་མེད་དུ་གནས་ལ། ཕྱོགས་གཅིག་སྟེ་
ཀླད་པའི་འགུལ་སྐྱོད་ཡོངས་སུ་སྨིན་ཡོད་པས་ན། དུས་སྐབས་དེ་ནི་དངོས་
གནས་མི་ཚེ་ཧྲིལ་བོའི་ཁྲོད་སླར་མི་འབྱུང་བའི་དྲི་མ་མེད་ཅིང་། བདེ་སྐྱིད་
ལྡན་པའི་དུས་སྐབས་ཤིག་ཡིན་པ་དང་། མི་ཚེ་རིང་མོའི་ཁྲོད་ཀྱི་དབྱི་ཏེན་
སྐྱེད་ཚལ་ཡིན་ལ། རྗེས་སུ་ནི་ང་ཚོས་དྲན་པ་གསོ་བའི་ཐབས་ཀྱིས་དེ་ལ་ཕྱིར་
གཞིག་ཙམ་བྱེད་པ་ལས་བྱ་ཐབས་གཞན་མེད་དོ། །དེ་ཚོ་བདེ་སྐྱིད་དང་ལྡན་
པའང་བྱིས་པའི་དུས་སྐབས་ཀྱི་ཡོད་ཚད་ཀྱི་ཁྲོད་འདོད་བློ་ལས་ཤེས་པ་ལྷག་པར་
ཡོད་པ་ལ་རག་ལས་ཡོད་ཅིང་། གནས་བབ་འདི་ཉིད་ཀྱིས་བྱ་དངོས་ཐམས་
ཅད་ལ་སྔར་མེད་ཁྱད་དུ་མཚར་བའི་སྣང་བ་ཞིག་ཀླུབ་པར་བྱེད། ཚོར་སྣང་
འདི་འདྲ་ནི་མི་ཚེའི་ཞོགས་པ་ཡི་ཉི་གཞོན་གྱི་སྣང་བ་དང་པོ་བསྟེན་པ་བཞིན།
མིག་སྔུན་གྱི་ཡོད་ཚད་ལ་བསླུ་བྲིད་ཀྱི་ནུས་པ་རྫོགས་པར་བྱེད། བྱིས་པའི་དུས་
སྐབས་ཀྱི་འདོད་སྲེད་ཆུང་ངུ་དང་། འགྱུར་བག་སྐྱེན་པའི་དགའ་སྤྲོ།
ཤུགས་ཞན་པའི་སྐྱོ་གདུང་སོགས་ཤེས་པའི་འགུལ་སྟོབས་དང་བསྡུར་ཚེ་ནི་་་
སྟོབས་ཆུང་བ་ཤིན་ཏུ་ཕྲ་བའི་ཆ་ཞིག་ཡིན། བྱིས་པ་ཆུང་ངུའི་དྭངས་ཤིང་
འཚེར་བའི་མིག་ཟུང་གིས་ཀུན་ལ་དང་བ་འདྲེན་པར་མ་ཟད། སྐབས་དུ་མར་
བླ་ན་མེད་པའི་སྙོམས་འཇུག་གི་རྣམ་པ་མངོན་པར་བྱེད་དེ། རི་མོ་མཁན་ལ་
ཧྥེར་གྱིས་རྣམ་འགྱུར་འདི་ཉིད་ལ་བརྟེན་ནས། མཛེས་སྡུག་ལྡན་ཅིང་ཡིད་
དབང་གཡོ་བའི་ཡན་ལག་མཆོག་རྐྱང་བའི་དབྱིབས་རིས་དེ་འབྲི་བར་མཛད།
དྲི་མེད་མཆོག་གྱུར་གྱི་མིག་ཟུང་དེ་འདྲ་དང་ལྡན་པ་ནི་དེ་ཚོ་འདོད་སེམས་དང་
བྲལ་བ་ཁོ་ན་ལ་རག་ལས། དེའི་ཕྱིར། བསམ་བློའི་ནུས་སྟོབས་ཆགས་པ་ནི་
རང་ལ་ཞབས་འདེགས་བྱེད་པའི“དགོས་མཁོ”ལས་ཆེས་ཆེར་སྨིན་སྔ་ལ།
དེའི་ཐད་རང་བྱུང་ཁམས་ཆེན་པོའི་བྱེད་ཐབས་དེ་རང་ངོས་ཀྱི་དམིགས་ཡུལ་
དང་མཐུན་པར་སྣང་། དེ་ཡང་ཤེས་རབ་ཀྱི་ཆ་ལྷག་ཏུ་ཐོན་ཡོད་པའི་དུས་
སྐབས་དེར་དོན་དམ་དུ་བྱིས་པ་རང་གིས་ཀྱང་ཅི་ཡང་མ་ཤེས་པར་མ་འོངས་
པའི་དགོས་མཁོ་ཞིག་གི་ཆེད་དུ་བསམ་བཞིན་མ་ཡིན་པར་ངོས་འཛིན་གྱི་སྒྱུ་
འཕྲུལ་ཞིག་བསྟན་པ་ཙམ་སྟེ། ཤེས་པ་དེས་མཚམས་འཇོག་མེད་ཅིང་།
ངོམས་པ་མེད་པར་སྣང་ཚུལ་ཡོད་ཚད་བཟུང་ཞིང་སེམས་སུ་བསྡུས་ནས། མ་
འོངས་པར་སྟ་གོན་ཐིངས་པའི་གསོག་ཉར་ཞིག་བྱས་པ་ལགས། གནས་ཚུལ་
འདི་ནི་སྦྲང་མའི་སྔོན་ཤེས་ཀྱིས་མ་འོངས་པའི་དགོས་མཁོ་ལྟར་སྦྲང་རྩི་ཤིན་ཏུ་
མང་པོ་ཞིག་གསོག་པར་བྱེད་པ་དང་ཀུན་ནས་མཚུངས། མིའི་རིགས་ཀྱི་ལང་
ཚོའི་དུས་ཀྱི་ཡར་སྔོན་ཐོབ་པའི་ཤེས་བྱ་དང་ལྟ་བ་ནི་དེའི་རྗེས་སློབ་སྦྱོང་བྱས་
པའི་སྡོམ་འབོར་ལས་མང་བར་ཡོད། བྱིས་པའི་དུས་དེར་མི་རྣམས“བཅོས་
སུ་ཡོད་པའི”དབང་དུ་ཡོད་ཅིང་། སྟོབས་ཤུགས་དེ་ཡིས་རང
འགན་རྫོགས་ཚེ། ངོ་བོའི་ཆ་ནས་འགྱུར་ལྡོག་བྱུང་བ་དེ་ནི་སྐྱེ་འཕེལ་མ་ལག་
བརྒྱུད་ནས་ལང་ཚོའི་དུས་སུ་སོན་ཅིང༌། འདོད་ཆགས་ཕྱི་རུ་མངོན་མགོ་་
ཚུགས། དེ་ནས་བཟུང་འདོད་བློ་རིམ་གྱིས་སྟོབས་ཆེ་བར་འགྱུར། སེམས
ཁམས་ཀྱི་ཁྱད་རྟགས་ལ་གཞིགས་ཚེ། རིགས་གཞུང་གི་རང་བཞིན་ནམ་སློབ་
སྦྱོང་ལ་དགའ་བའི་བྱིས་པའི་དུས་ནས་རེས་འགའ་རླུང་རྒོད་ལྟར་ཤུགས་དྲག་
ཅིང༌། རེས་འགའ་སྐྱོ་འཚེར་གྱི་འཇིངས་སུ་ལྟུང་བར་བྱེད་པའི་བརྟན་བརླིང་
མིན་པའི་ལང་ཚོའི་དུས་སྐབས་སུ་འཇུག་པར་བྱེད་ཅིང་། དེ་རྗེས་ཡང་སྤྲོ་
ཉམས་ཀྱིས་ཁེངས་ཤིང་ནན་ཏན་ཡིན་པའི་ན་གཞོན་གྱི་དུས་སྐབས་སུ་འཇུག་
པར་བྱེད། བྱིས་པའི་དུས་སུ་ད་དུང་དབང་པོའི་འདོད་ཆགས་བསྐྱེད་མེད་
པར་བརྟེན། དེ་ཚོའི་འདོད་སེམས་ཤིན་ཏུ་བརྟན་ལ་ཤེས་པའི་འུབས་སུ་ཆུད་
ཡོད་པས། བྱིས་པའི་དུས་སྐབས་སུ་ཡོད་པའི་ཐུན་མོང་མིན་པའི་གཤིས་ཀ་སྟེ་
མ་བཅོས་པ་དང་། གྲུང་པོ་དང༌། རྗེས་དཔག་ནུས་པ་ལྡན་པ་སོགས་དེ་ལས་
བྱུང་བར་འདུག དེས་ན། བྱིས་པའི་གནས་སྐབས་དང་སྐྱེས་ཐོབ་ཀྱི་ཤེས་
རབ་ལྡན་པའི་བར་གྱི་མཚུངས་ཆོས་ཐད་ད་དུང་གསལ་བཤད་བྱེད་དགོས་དོན་
མེད་སྙམ། ཚིག་གཅིག་གིས་སླ་བར་བསྡུ་ན། དེའི་རྨང་གཞི་ནི་ཤེས་སྟོབས་
དེ་འདོད་བློ་ཡི་དགོས་མཁོ་ཡི་ལྷག་མར་ཐོན་པས། ཤེས་པའི་འགུལ་སྐྱོད་་
སྟོབས་ཆེ་བར་གྱུར་པ་ཙམ་དུ་ཟད་དོ། །དོན་དངོས་སུ། ཚད་ངེས་ཅན་ཞིག་
གི་ཆ་ནས་བཤད་ན། བྱིས་པ་ཚང་མ་སྐྱེས་ཐོབ་ཀྱི་ཤེས་རབ་ལྡན་པ་དང་།
སྐྱེས་ཐོབ་ཀྱི་ཤེས་རབ་ལྡན་པའང་བྱིས་པ་ཡིན། དེ་གཉིས་ཀྱི་ཆེས་འདྲ་བའི་
ཁྱད་རྟགས་ནི་བབ་ཆགས་ཤིང་བླ་ན་འཕགས་པའི་བསླད་མེད་གཤིས་ཀ་ཞིག་
མངོན་པ་དེ་ཡིན་ལ། དེ་ནི་དངོས་གནས་སྐྱེས་ཐོབ་ཀྱི་ཤེས་རབ་དང་ལྡན་པའི་
གཞི་རྩའི་ཁྱད་ཆོས་ཀྱང་ཡིན་ནོ།། །དེ་མིན“བྱིས་པ་ལྟ་བུའི་བསླད་མེད”ཅེས་པ་
སོགས་གཞན་དག་ཀྱང་སྐྱེས་ཐོབ་ཀྱི་ཤེས་རབ་ལྡན་པའི་ཁྱད་ཆོས་རེཪ་སྣང་་
ངོ་། །ལི་མེ་ཨེར་གྱིས་བཤད་པ་ལྟར་ན། ཧེ་གར་དང་གཞན་མང་པོ་ཞིག་གིས་
ཀོ་ཏི་ནི“བྱིས་པ་ཆེ་བ”ཞིག་དང་འདྲ་ཞེས་སྙད་བཏགས་པར་བཤད། དོན་
དུ་དེ་དག་གི་སྐད་ཆ་དེ་ནོར་མེད་མོད། གལ་ཏེ་དེ་སྙད་འཚོལ་བྱེད་ཅིག་ཏུ་
བྱས་ན་ནི་ཆེས་ཆེར་འཆུགས་པ་ཡིན། དེ་མིན་ཧྲུར་ཞི་ཐེན་ཀོ་ལུར་གྱི《མཉེས་
གཤིན་གྱི་རྟོགས་བརྗོད་ཐུང་ངུ》»ཞེས་པའི་ཁྲོད་མོ་ཟར་ཐི(Mozart1756-
1791འཇར་མན་གྱི་རོལ་མོ་པ་ཞིག)ནི་ཚེ་གང་བོར་བྱིས་པ་ཆུང་ངུ་ཞིག་དང་
འདྲ་བར་བཤད་དེ། “ཁོང་ནི་སྒྱུ་རྩལ་ཐད་སྔར་ནས་ཚད་དུ་རྫོགས་ཡོད་མོད།
གཞན་པ་ཡོད་ཚད་ཀྱི་ཕྱོགས་གནས་དུས་གང་ལའང་མ་ལྟོས་པར་བྱིས་པ་ཆུང་ངུ་
ཞིག་དང་འདྲ་བར་འདུག”ཅེས་བྲིས་འདུག ཡིན་ཏེ། སྐྱེས་ཐོབ་ཀྱི་ཤེས
རབ་ལྡན་པ་དག་གིས་འཇིག་རྟེན་ལ་རྒྱང་གཟིགས་མཛད་ཚེ། ཟློས་གར་ལ་ལྟ་
བ་དང་མཚུངས་ཏེ། ཕྱི་རོལ་ཡུལ་རྐྱང་བའི་བྲོ་བ་ཙམ་བསྟེན་པ་འདི་ཁོ་ནས་
ཀྱང“བྱིས་པ་ཆེ་བ”ཞེས་པའི་ཐོབ་ཐང་འཐོབ་ཆོག ད་ལྟ་མི་ཐ་མལ་བ་དག་
ལ་ཕྱི་མིག་བལྟས་ཚེ། དེ་ཚོས་རང་སྣང་གི་བྲོ་བ་ཚོར་ཞིང་། སྤྱོད་པའི་ཀུན་
སློང་དོན་གཉེར་བྱེད་པས། ངོ་གདོང་ལ་ནན་ཏན་གྱི་རྣམ་པ་ནག་རོག་གེ་བ་
ཞིག་མངོན་ནས་ཡོད། འདི་ལྟ་བུ་ནི་སྐྱེས་ཐོབ་ཀྱི་ཤེས་རབ་ལྡན་པ་དང་བྱིས་
པ་གཉིས་ལ་གཏན་ནས་འོང་མི་སྲིད། མི་ཚེ་གང་བོར་ཚད་ངེས་ཅན་ཞིག་གི་
ཆ་ཡི“བྱིས་པ་ཆེ་བ”དང་མི་འདྲ་བར། གདོང་གནག་ཅིང༌། སྤྲོ་མོས་གང་
ཡང་མེད་པར་མགོ་སྒུར་འབད་འབུངས་བྱས་ཏེ། ཡོངས་སུ་སྲན་ཚུགས་ཤིང
དྲན་ཤེས་བསྟེན་པའི་མི་དེ་འཇིག་རྟེན་ལ་མཐུན་འཇུག་འོང་བའི་སྤྱི་འབངས་
ཤིག་ཡིན་ཀྱང་སྲིད་མོད། སྐྱེས་ཐོབ་ཀྱི་ཤེས་རབ་ལྡན་པའི་རྒྱུ་ནི་གཏན་ནས་
མིན་ནོ། །སྐྱེས་ཐོབ་ཀྱི་ཤེས་རབ་དང་ལྡན་པ་དེ་སྐྱེས་ཐོབ་ཀྱི་ཤེས་རབ་ལྡན་པ་
རང་ཡིན་པའི་རྒྱུ་མཚན་ཡང་ཚོར་བའི་མ་ལག་དང་ཤེས་པ་འགུལ་སྐྱོད་ཁྱད་དུ་
འཕགས་པ་ཞིག་ཡིན་པར་མ་ཟད། ཁྱད་མཚར་གྱི་ངང་ཚུལ་དེ་ཅིས་ཀྱང་མི་ཚེ་
གང་བོར་རྒྱུན་སྲུང་བྱེད་པ་དེ་ཡིན། སྣང་ཚུལ་དེ་མི་ཕལ་བས་ཀྱང་ལང་ཚོའི་
དུས་བར་དུ་རྒྱུན་སྲུང་བྱེད་ནུས་ཏེ། དཔེར་ན། སློབ་མ་འགའ་ཞིག་གི་་
བསམ་བློ་རྐྱང་བའི་འབད་བརྩོན་དེར་སྐྱེས་ཐོབ་ཀྱི་ཤེས་རབ་ལྡན་པའི་མཚར་
སྡུག་གི་ཉམས་ཙམ་ཡོད་མོད། དར་མའི་དུས་སུ་སླེབས་ཚེ་རང་བྱུང་གི་རྒྱུ་ལམ་
དུ་ཚུད་དེ། ནོར་དང་ཁེ་ཕན་རྩོད་ཅིང་། ཐ་ཤལ་བ་བཟོད་དཀའ་བ་ཞིག་ཏུ་
གྱུར་ནས། དེའི་རྗེས་དེ་དང་ཕྲད་པའི་མི་རྣམས་འགྱུར་བ་དེ་འདྲ་ལ་ཧ་ལས་
དགོས་པའི་ཚད་དུ་སོན་པ་ང་ཚོས་རྟག་པར་མཐོང་ཐུབ། གཤམ་དུ་བདག་
གིས་ཀོ་ཏི་ཡི་ཡིད་དུ་འོང་བའི་ཚིག་སྦྱོར་གྱི་ཕྲེང་བས་དཔུང་འཕུལ་བར་བྱ་སྟེ།
“བྱིས་པ་དག་ཁ་དན་ལ་མི་གནས་ཤིང་། གཞོན་པ་དག་གིས་ཀྱང་དེ་ལྟར་
བརྩི་བ་ཉུང་མོད། དེ་དག་ཁ་དན་གནས་པའི་ཚེ་ན་ནི། སྤྱི་ཚོགས་ཕྱོགས
ནས་ཚིག་འགལ་མནའ་ལོག་བྱས་ཟིན”(《དགའ་བའི་ནུས་མཐུ》ཞེས་པའི་
ལེའུ་དང་པོར)ཅེས་གསུངས། དེ་ཡང་སྤྱི་ཚོགས་ཀྱིས་རྟག་པར་གཟི་བརྗིད་
དང་མཚན་སྙན་དེ་མི་རིན་ཐང་ཅན་ལ་སྤྲོད་དགོས་ཞེས་ཁྲོམ་སྒྲོག་བྱེད་ནའང་
དོན་དངོས་སུ་དེ་ཉིད་སྤྱི་ཚོགས་དམའ་རིམ་གྱི་དམིགས་ཡུལ་དུ་བྱེད་པའམ།
ཡང་ན་དེ་ལས་ལྡོག་སྟེ་གཞན་མགོ་སྐོར་ཞིང་རང་མིང་གཉེར་བ་དག་ལ་སྤྲོད་པ་
སོགས་ལས་ཤེས་སླ། མི་སོ་སོ་བཞིན་ལང་ཚོའི་མཛེས་སྡུག་རྫོགས་པའི་དུས་
ཤིག་ཡོད་ལ། མི་རེ་རེ་བཞིན་ལང་ཚོའི་ཤེས་རབ་ཀྱི་དུས་ཤིག་ཀྱང་ཡོད་དོ། །
དེ་ནི་སློབ་སྦྱོང་ལ་དགའ་ཞིང་། གོ་བ་འཚོལ་བར་དགའ་ལ། བྱ་དངོས་
དབང་དུ་བྱེད་པའི་ཐུན་མིན་ངོ་བོ་དེ་ཡིན་ཅིང་། ཐུན་མིན་ངོ་བོ་དེ་བྱིས་པའི་
དུས་སུ་ལའང་ཡོད་མོད། ལང་ཚོའི་དུས་སུ་ཕལ་མོ་ཆེ་ཞིག་ལ་མི་ལྡན་ཅིང་།
མཐའ་མཇུག་ལང་ཚོ་མཛེས་པའི་མདངས་དང་འདྲ་བར་གཏན་དུ་ཡལ་བར་
འགྱུར་རོ། །ཁྱད་དུ་འཕགས་པའི་ཆ་རྐྱེན་འཛོམས་པ་ཤིན་ཏུ་ཉུང་ཤས་ཤིག་
གིས་མི་ཚེ་གང་བོར་དེ་རྒྱུན་སྲུང་བྱེད་ནུས། ཁོང་ཚོ་ལོ་ན་བགྲེས་པོར་སོན་
ནའང་ད་དུང་སྔར་བཞིན་ཡོད་པ་ངོས་ཟིན་ཐུབ་སྟེ། དངོས་གནས་ཀྱི་མཛེས་
སྡུག་རྫོགས་པ་ནི་དེ་ཚོ་ཡིན་ལ། ངེས་པ་དོན་གྱི་སྐྱེས་ཐོབ་ཀྱི་ཤེས་རབ་ལྡན་
པའང་དེ་ཚོ་ཡིན་ནོ། །
གོང་དུ་བྱིས་པའི་དུས་ཀྱི་ཀླད་པའི་དབང་རྩའི་མ་ལག་དང་ཤེས་རབ་ནི་
ཁྱད་དུ་འཕགས་པ་ཞིག་ཡིན་ཅིང་། ན་སྨིན་པའི་དུས་ཡུན་གྱིས་ཇེ་ཞན་དུ
འགྲོ་བ་སྨྲས་ཟིན། མི་དྲེད་དང་སྤྲེའུ་ཡི་རིགས་ལའང་དེ་འདྲའི་སྣང་ཚུལ་ཤིན་
ཏུ་གསལ། དེ་ལས་ང་ཚོས་འགྲེལ་བཤད་དང་བདེན་དཔང་ལྷག་ཏུ་རྙེད་ཐུབ།
སྤྲ་སྤྲེའུ་ཁྲོད་རྣམ་རིག་བཀྲ་ཤོས་ནི་ལོ་ན་གཞོན་པའི་མི་དྲེད་ནག་པོ་ཡིན་ཅིང་།
དེ་མུ་མཐུད་ནས་འཚར་ལོངས་ཚེ། མ་གཞིར་མི་དང་ཤིན་ཏུ་འདྲ་བའི་བཞིན་
རས་དེ་མེད་པར་འགྲོ་ཞིང་། དེའི་ཞར་ལ་མི་རྣམས་ཧ་ལས་སུ་འཇུག་པའི་
སྤྱང་གྲུང་དེ་ཡང་གཏན་མེད་དུ་འགྲོ། གཟུགས་དབྱིབས་བསྡད་ཀྱིན“སྲོག་
ཆགས་ཀྱི་རང་བཞིན”དུ་འགྱུར་ཏེ། ཐོད་པ་ཕྱིར་འཁུམས་པ་དང་། སྐེ་ཤ་
ཆེ་ཞིང་ལྷོད་པ། ་ཀླད་ཕོཪ་སྲོག་ཆགས་ཕལ་བ་དང་ཡོངས་སུ་འདྲ་བ།
དབང་རྩའི་མ་ལག་གི་འགུལ་སྐྱོད་རིམ་གྱིས་ཞན་དུ་འགྲོ་བ་བཅས་ཀྱི་སྣང་ཚུལ་
འབྱུང་ཞིང་། དེར་མཐུད་ནས་ཤ་རྒོད་ཤིན་ཏུ་རྒྱས་པར་འགྱུར། ཤ་རྒོད་ཀྱི་
སྟོབས་ཤུགས་དེ་ལས་འཚོ་བ་རྒྱུན་འཕུད་ནུས་པས། ད་ལྟ་ཤེས་པ་གསལ་བ་
དགོས་མེད་ལྷག་ཆ་ཙམ་དུ་འདུག་པ་འདྲ། ཧྥུ་རོ་ཝེན་གྱིས་ཧྥུར་ཏེར་སེ་ཁུ་ཝེ་
ཨེར་གྱི《དངོས་མང་རིག་པ»ལ་སྐྱོན་བརྗོད་གནང་བའི་རྩོམ་ཡིག་ཁྲོད། སྣང་
ཚུལ་འདི་རིགས་ཀྱི་རྒྱུ་རྐྱེན་འགྲེལ་བཤད་བྱས་ཡོད (རྩོམ་ཡིག་འདིའི་ཁེར་་་་
དཔར་གྱི་དཔེ་དེབ་ནི་1841ལོར་པར་དུ་བསྐྲུན)། ཁོང་གིས་འདི་ལྟར་བྲིས་
ཡོད་དེ། མི་དྲེད་ནག་པོའི་ཤེས་པའི་རིམ་པ་ཤིན་ཏུ་མཐོ་ལ། སྨིན་པའང་སྔ་
མོད། ན་ཚོད་ཇེ་ཆེར་ཕྱིན་པ་དང་བསྟུན་ནས་ཇེ་ཞན་དུ་འགྲོ། ན་ཚོད་
གཞོན་པའི་མི་དྲེད་ནག་པོ་དེ་རིག་པ་ལྡན་ཞིང་། སྤྱང་པོ་ཡིན་ལ། ཚོར་བ་
སྐྱེན་པས་ང་ཚོ་ཧ་ལས་སུ་འཇུག་ལ། ན་ཚོད་སྨིན་རྗེས་ཀྱི་མི་དྲེད་ནག་པོ་ནི་
རྩིང་རྩུབ་ཆེ་ཞིང་། ཐ་ཤལ་བ། དབང་དུ་ཁོལ་དཀའ་བའི་སྲོག་ཆགས་ཤིག་
ཏུ་སྣང་། སྦྲ་རིགས་སུ་གྱུར་པ་ཐམས་ཅད་མི་དྲེད་ནག་པོ་དང་འདྲ་བར་ལུས་
སྟོབས་རྒྱས་པ་དང་བསྟུན་ཤེས་པ་ཉམས་ཞན་དུ་འགྲོ། ཤེས་པ་བཀྲ་ཤོས་ཀྱི་
སྲོག་ཆགས་ཀྱང་དེ་དང་འདྲ་བར་ན་ཚོད་གཞོན་པའི་དུས་སུ་ཁོ་ཚོར་དབང་བའི་
ཡོན་ཏན་ཐམས་ཅད་རྫོགས”ཞེས་གསུངས་ཤིང་། “སྤྲ་སྤྲེའུ་ཡི་རིགས་ཚང་
མ་ན་ཚོད་དང་ཤེས་པའི་སྡུར་ཚད་ལྡོག་ཟླར་གྱུར་འདུག་སྟེ། བྲམ་ཟེའི་ཆོས་སུ་
བཀུར་བའི ་ལྷ་ཡི་སྤྲེའུ' ཡིན་ཡང་ན་ཚོད་གཞོན་དུས་དཔྲལ་བ་ཆེ་ཞིང་།
མཆུ་སྒྲོས་ཅུང་ཙམ་འབུར་དུ་ཐོན་པ་དང་། ཀླད་ཕོར་མཐོ་ལ་ཟླུམ་པ་ཞིག་
ཡིན་མོད། ན་ཚོད་སྨིན་པ་ཙམ་གྱིས་ཐོད་པ་ཕྱིར་འཁུམས་ཤིང༌། མཆུ་སྒྲོས་
མངོན་གསལ་དུ་འབུར་ལ། སྤྱོད་ལམ་གྱི་ཕྱོགས་ནས་ཀྱང་གདུག་རྩུབ་ཆེ་བ་སྟེ།
སྔར་གྱི་རིག་པ་བཀྲ་ཞིང་། ངང་རྒྱུད་འཇམ་ལ། གཞུང་དྲང་བ་དེ་གཏུམ་
སྤྱོད་ཆེ་བ་དང་། དབང་པོ་བརྟུལ་བ། ཁེར་རྐྱང་དུ་འདུག་པར་དགའ་བ་
བཅས་སུ་འགྱུར་ཏེ་འགྲོ”ཞེས་གསུངས།
འཆད་ཚུལ་ལྟར་ན“འགྱུར་བ་འདི་རིགས་ཐལ་དྲགས་པ་རེད། ང་ཚོས་
རྟག་པར་རང་ངོས་ཀྱི་སྤྱོད་པ་ཡིས་སྲོག་ཆགས་ཀྱི་སྤྱོད་ལམ་ཤན་ཐག་གཅོད་པའི་
གོམས་སྲོལ་ཞིག་བཏོད་ཡོད། དེའི་ཕྱིར་ལྟ་བ་འདི་ལ་དཔགས་ན། ན་ཚོད་
གཞོན་པའི་སྲོག་ཆགས་དེ་ཁོ་ཚོ་རིགས་དེའི་ཀུན་སྤྱོད་ཀྱི་ཆ་ཡོངས་སུ་འཛོམས་
པའི་དུས་ཡིན་ཅིང་། ན་ཚོད་སྨིན་རྗེས་ཀྱི‘ལྷ་ཡི་སྤྲེའུ’དེ་རིགས་ལུས་སྟོབས་
ལས་གཞན་ལེགས་ཆ་ཅི་ཡང་མེད་པ་ཞིག་ཏུ་འགྱུར། འོན་ཀྱང་འཇིག་རྟེན་
བྱེད་པོས་སྲོག་ཆགས་ལ་བཀོལ་བའི་བྱེད་ཐབས་དེ་ང་ཚོས་ཚོད་དཔོག་བྱས་པ་
དང་མི་འདྲ་སྟེ། སྲོག་ཆགས་དེ་གང་ལྟར་བྱས་ཀྱང‘རང་བྱུང་གི་ཁོར་ཡུག་
ལས་འདའ་མི་ནུས་པར་བརྟེན། དེ་ཚོར་ལུས་སྟོབས་འདང་ངེས་ཤིག་མ་་་
ལོངས་པའི་སྔོན་དུ་ཤེས་པ་ནི་དགོས་གལ་ཤིན་ཏུ་ཆེ་ལ། ལུས་གཟུགས་སྟོབས་
དང་ལྡན་པར་གྱུར་ཚེ་ནུས་སྟོབས་གཞན་རྣམས་ཕྱིར་བསྡུས་པས་དེ་དག་གི་ཕན་
ནུས་མེད་པར་འགྲོ”ཞེས་གསུངས། ཁོང་གིས་ད་དུང“རིགས་རྒྱུད་གནས་པ་
ནི། སྲོག་ཆགས་ཀྱི་ལུས་ཀྱི་ཆ་ལ་རག་ལས་ཤིང་། ཤེས་པའི་ཆ་ལའང་རག་
ལས་ཡོད”ཅེས་གསུངས། སྐད་ཆ་རྗེས་མ་འདིས་ཤེས་པ་དེ་མཆེ་སྡེར་རྣོན་པོ་
དག་དང་འདྲ་བར་འདོད་བློ་ཡི་བཀོལ་ཆས་ཙམ་ཡིན་པ་གསལ་བཤད་བྱས་ཡོད་
པས། འདི་ནི་ཏག་ཏག་ལ་བདག་གི་གཞུང་ལུགས་སྲ་བརྟན་དུ་གཏོང་བྱེད་
ཅིག་ཏུ་འདུག་གོ།

བཅུ་གཅིག་པ། རྩོམ་རིག་གི་མཛེས་སྡུག་རིག་པ།

བདག་གིས་སྙམ་ན་རྩོམ་རིག་གི་མཚན་ཉིད་སླ་ཤོས་དང་འགྲིག་ཤོས་ནི
“མིང་དང་ཚིག་ལ་བརྟེན་ནས་རྟོག་འཆར་གྱི་ནུས་པ་འགུལ་སྐྱོད་བྱེད་པའི་་
ཐབས་རྩལ་ལ་ཟེར”ཞེས་པ་དེ་རེད། ཝི་ལན་ཏི1)ཡིས་མེར་ཁེ་ལ་ཕུལ་བའི་
འཕྲིན་ཡིག་གི་ཁྲོད་མཚན་ཉིད་དེ་ཉིད་ཡང་དག་པ་ཡིན་པར་ར་སྤྲོད་ལེགས་པར་
བྱས་འདུག ཁོང་གིས་འདི་ལྟར་བསྟན་ཡོད་དེ། “བདག་གིས་རྩོམ་ཡིག་
ཁྲོད་ཀྱི་ས་བཅད་ཆུང་ངུ་ཞིག་གི་ཕྱིར་དུ་ཉིན་ཕྱེད་གསུམ་གྱི་དུས་ཚོད་གྲོན་པར་
བྱས་པའི་རྒྱུ་མཚན་ནི་འོས་ཤིང་འཚམ་པའི་ཚིག་ཅིག་མ་རྙེད་པར་ཉིན་ཧྲིན་བོར་
དེའི་ཕྱོགས་སུ་འདང་བརྒྱབ་པ་ཡིན། དེ་ཡང་རི་མོ་བྲིས་པ་དང་འདྲ་བར་
བདག་གི་མིག་ལམ་དུ་བཀྲ་བའི་སྣང་བརྙན་གཏན་ཁེལ་བ་དེ་སྒྲོ་སྐུར་མེད་པར་
ཀློག་མཁན་དག་གི་མདུན་སྔར་འགོད་པར་འདོད་པས་ཡིན་པ་ནི་སྨོས་མ་དགོས་
སོ། །དེ་མིན་རི་མོ་འབྲི་བའི་ཁྲོད་སྨྱུག་ཁ་གཅིག་གམ། འོད་སྣང་གི་གསལ་
སྒྲིབ་དང་། ཐ་ན་ལྡོག་འཕྲོའི་སྣང་བ་ཕྲན་བུ་ཙམ་གྱིས་ཀྱང་སྤྱི་ཁོག་གི་་་་
དམིགས་ཕྱོགས་འགྱུར་བར་བྱེད་པ་ཁྱེད་ཀྱིས་མཁྱེན་གསལ་ལྟར་ལགས”།
ཀློག་མཁན་དག་གི་རྟོག་འཆར་གྱི་ནུས་པའི་དབང་གིས་རྩོམ་རིག་ཏུ་བྲིས་པ་དག་
ལེགས་པོ་ཞིག་ཏུ་འོང་ངེས་ཏེ། གསལ་བོར་བཤད་ན་ལས་སྣོན་ཞིབ་ཚགས་
བརྒྱུད་ཅིང་། སྨྱུག་རྩེ་ཕྲ་ཞིབ་ཀྱིས་བསྐྲུན་པའི་རྩོམ་རིག་བརྩམས་ཆོས་དག་མི་
གང་རུང་ཞིག་གི་རང་གཤིས་དང་། ཤེས་ཡོན། སེམས་ཁ་བཅས་དང་་་་
མཐུན་པར་གྱུར་པའི་ཚེ། མི་དེའི་རྟོག་འཆར་ལ་རང་བཞིན་གྱིས་ཕོག་ཐུག་
གང་རུང་གཏོང་སྲིད(སྙན་ངག་གམ་སྒྲུང་རྩོམ་གཞི་མ་འགྱུར་བ་གཅིག་གིས་
ཀྱང་ཀློག་མཁན་གྱི་རང་གཤིས་དང་གཞན་དག་གི་ཆ་མི་མཚུངས་པར་བརྟེན་
ཚོར་བ་ནི་དེའི་བསྟན་དོན་དང་བསྡུར་ན་ཀུན་ནས་མི་འདྲ་བ་སྐྱེད་པར་བྱེད)།
འོན་ཀྱང་དབྱིབས་འདོད་སྒྱུ་རྩལ(རི་མོ་དང་། བརྐོས་གཟུགས། ཨར་ལས་
སོགས) ལ་དགེ་མཚན་དེ་འདྲ་མེད་དེ། དེ་ནི་ངེས་པར་དུ་དབྱིབས་གཟུགས་
ཤིག་དང་། རྣམ་འགྱུར་ཞིག་ལ་བརྟེན་ནས་མི་ཡོད་ཚད་ཀྱི་རེ་བ་སྐོང་དགོས།
དབྱིབས་རྣམ་དེའི་ཁྲོད་རྟག་པར་བྱེ྾ཐབས་མི་འདྲ་བ་ལ་བརྟེན་ནས། རང་
མོས་སམ་སྟེས་དབང་གི་སྒོ་ནས་སྒྱུ་རྩལ་པ་དང་ཡང་ན་གཟུགས་དཔེ་སྟོན་མཁན་
གྱི་རང་གཤིས་ཁྱད་རྟགས་ཐོན་པར་བྱེད་དགོས། ཟུར་འདོགས་ཀྱི་དངོས་པོ་
དེ་དག་ཅི་ཙམ་ཉུང་ན། ཕྱི་རོལ་ཡུལ་དངོས་ཀྱི་རང་བཞིན་དེ་ཙམ་ལྡན་ཅིང་།
སྒྱུ་རྩལ་པ་གང་གི་སྐྱེས་ཐོབ་ཀྱི་ཤེས་རབ་ཀྱི་ཆ་ཡང་དེ་ཙམ་མངོན་པར་མཚོན་
ཐུབ་པ་ནི་སྨྲོས་མ་དགོས་ཏེ། རྩོམ་རིག་བརྩམས་ཆོས་དེ་ལ་རི་མོའམ་བརྐོས་
གཟུགས་ལས་ཤུགས་དྲག་ཅིང་གཏིང་ཟབ་པའི་སྤྱི་ཁྱབ་རང་བཞིན་གྱི་ཆ་ཞིག་
ཡོད་པའི་རྒྱུ་རྐྱེན་གཙོ་བོ་ཞིག་ནི་གོང་དུ་སྨྲས་པ་དག་ལ་རག་ལས་ཞེས་འཆད་
ཆོག་པར་སྣང་། མི་ཕལ་བ་དག་ལ་མཚོན་ན། རི་མོ་དང་བརྐོས་གཟུགས་
ཐད་ཀྱི་ཚོར་བ་ཤིན་ཏུ་བརྟུལ་བར་བརྟེན། དབྱིབས་བཟོའི་སྒྱུ་རྩལ་གྱི་ཕན་
འབྲས་ཧ་ཅང་ཞན། །ངོ་མཚར་བ་ཞིག་ལ་རི་མོ་བ་ཆེན་པོར་གྱུར་པ་དག་གི་
བརྩམས་ཆོས་དེ་རྟག་པར་མི་མངོན་པའི་གནས་སམ་སྒེར་གྱི་ཁྱིམ་དུ་བསྡུས་ཉར་
བྱས་འདུག དེ་ཡང་མི་རྣམས་ཀྱིས་བསམ་བཞིན་དུ་སྦེད་པའམ་དངོས་རྫས་
རྩ་ཆེན་དུ་བརྩིས་ནས་རི་གྲགས་ཅན་དུ་མཛོད་ལ་ཉར་པ་མ་ཡིན་པར། དང་
པོ་ཉིད་ནས་དོ་སྣང་བྱེད་མཁན་མེད་པས་ལན་ཏེ། གསལ་བོ་བཤད་ན་སྟེས་
དབང་གིས་མི་འགའ་རེས་དེའི་རིན་ཐང་རྙེད་པ་ཙམ་ལས་རང་ངོས་ཀྱི་ཕན་ནུས་
ཤིག་ནམ་ཡང་མངོན་དུ་བྱེད་མ་མྱོང་བ་རེད། དོན་དངོས་འདི་ལ་གཞིགས་ཚེ།
ང་ཚོས་དབྱིབས་བཟོའི་སྒྱུ་རྩལ་གྱི་ཕན་འབྲས་ཅི་ཙམ་ཞན་པ་དཔོག་ཐུབ།
1823ལོར་བདག་དབྱི་ཐ་ལི་ཡི་ཧྥི་རེན་ཟེ་རུ་སྡོད་པའི་དུས་ར་ཧྥེར་གྱིས་བྲིས་པའི
“ཡེ་ཤུའི་འཕགས་མའི་བྲིས་སྐུ”ཞེས་མཐོང་ལ། རི་མོ་དེ་རྒྱུན་དུ་ཕོ་བྲང་གི་
གཡོག་ཚང་གི་ཁྱིམ་གྱི་གྱང་ངོས་སུ་བཀལ་འདུག དོན་བྱ་འདི་ནི“སྒྱུ་རྩལ་
རྒྱལ་ཁབ”ཅེས་མཚན་སྙན་ཐོགས་པ་དབྱི་ཐ་ལི་ལ་བྱུང་བས་ན། འདི་ཡིས་ང་
ཚོ་ཡི་ཆད་དུ་མི་འཇུག་གམ། དེ་ལས་ཀྱང་དབྱིབས་བཟོའི་སྒྱུ་རྩལ་ལ་ཐད་ཀའི་
ཕན་འབྲས་ཆེར་མེད་པ་དཔང་སྤྲོད་བྱེད་ཐུབ་ཅིང་། དེར་མ་ཟད་སྒྱུ་རྩལ་གྱི་
གདེང་འཇོག་དེ་བརྩམས་ཆོས་གཞན་པ་མཐའ་དག་ལས་དཀའ་བས། ཡོན་
ཚད་དང་ཤེས་བྱ་དེ་བས་བཟང་བ་ཞིག་དགོས་པ་བདེན་དཔང་བྱས་ཡོད། དེ་
ལས་ལྡོག་སྟེ། མི་སེམས་འགུགས་པར་བྱེད་པའི་འགྱུར་ཁུགས་སྙན་མོ་ནི་མི་
ཡུལ་ཀུན་ཏུ་ཁྱབ་ཅིང་། ཁྱད་དུ་འཕགས་པའི་རྩོམ་རིག་ཀྱང་རྒྱལ་ཁབ་ཁག་གི་
རྒྱལ་དམངས་ཀྱིས་འགྲན་བཞིན་སྒྲོག་ཀློག་བྱེད། ཕྱུག་ཁྱིམ་དང་མི་དྲག་ཚོ་ནི་
དབྱིབས་བཟོའི་སྒྱུ་རྩལ་གྱི་རྒྱབ་རི་བརྟན་ཤོས་ཡིན་ཏེ། ཁོ་ཚོས་དངུལ་འབོར་
ཆེན་བཏོན་ནས་མིང་གྲགས་ཆེ་བའི་རི་མོ་ཉོ་ལ། མཚན་སྙན་ཆེ་བའི་གནའ་
བོའི་རི་མོ་བ་དག་གི་རི་མོར་སྐུ་ཡི་རྟེན་བཞིན་དུ་དད་མོས་བྱེད་ཅིང་། ཐ་ན་རྒྱ་
ཁྱོན་ཆེ་བའི་ཞིང་སའང་དེའི་ཆེད་དུ་འདོར་བར་ཕོད། ཕུལ་དུ་བྱུང་བའི"
བརྩམས་ཆོས་ཡིན་ཕྱིན་མཐོང་བའང་དཀོན་ལ། དེ་ཉར་མཁན་ཡང་དེ་ཙམ་
གྱིས་ཁེངས་པ་མཐོ་བའི་རྒྱུ་རྐྱེན་གཙོ་བོ་འདི་ལ་ཐུག་ཡོད། དེ་ལས་གཞན་རྒྱུས་
མེད་པ་དག་གིས་སྒྱུ་རྩལ་བརྩམས་ཆོས་ཉམས་སུ་མྱོང་བར་བྱེད་ཚེ། དུས་ཡུན་
ཐུང་ངུའི་བྱ་བ་ཙམ་གྱིས་ཅི་ཞིག་བྲིས་ཡོད་པ་རྟོགས་པར་འགྱུར་ཞིང་། དེ་
ལྟར་གྱུར་པས་མི་རང་ག་བ་དག་གིས་དེ་ལ་མཐོང་ཆེན་མི་བྱེད། དེ་བརྒྱུད་
རིམ་ཅུང་ཟད་རྙོག་འཛིང་ཅན་གྱི་རྩོམ་རིག་དང་རོལ་དབྱངས་ཉམས་སུ་མྱོང་
བར་བྱེད་པ་དང་མི་འདྲ། དེས་ན། དབྱིབས་བཟོའི་སྒྱུ་རྩལ་མེད་ཀྱང་མི་
ཆོག་པ་མེད་དེ། མུའུ་ཟི་ལིམ་གྱི་རྒྱལ་ཁབ་མང་པོར་དབྱིབས་བཟོའི་སྒྱུ་རྩལ་ཅི་
ཡང་མེད་པ་ལྟ་བུའོ། །འོན་ཀྱང་རྩོམ་རིག་དང་རོལ་དབྱངས་ནི་ཤེས་རིག་ལྡན་
པའི་རྒྱལ་ཁབ་སུ་ལའང་ཡོད་དོ། །
རྩོམ་རིག་གི་དམིགས་ཡུལ་ནི་ང་ཚོའི་རྟོག་འཆར་ལ་སྐུལ་འདེད་དང་།
“འདུ་ཤེས”སློང་བར་བྱེད་པ་དེ་ཡིན་ལ། སྐད་ཆ་གཞན་ཞིག་གིས་བཤད་ན།
དཔེ་ཞིག་གི་སྒོ་ནས“མི་ཚེ་དང་འཇིག་རྟེན་ཞེས་པ་འདི་མཐར་གཏུགས་ན་ཅི་
ཞིག་ཡིན་པ”མཚོན་པར་བྱེད་པ་ཡིན། དེས་ན། རྩོམ་རིག་མཁན་པོའི་ཐོག་
མར་འཛོམས་དགོས་པའི་ཆ་རྐྱེན་ནི་མི་ཚེ་དང་འཇིག་རྟེན་ལ་རྒྱུས་ལོན་བྱེད་
དགོས། དེ་ཚོའི་ལྟ་བའི་ཟབ་ཚད་ཀྱིས་བརྩམས་ཆོས་ཀྱི་ཟབ་ཚད་ལ་ཚོད་་
འཛིན་བྱས་ཡོད། བྱ་དངོས་ཀྱི་ངོ་བོར་གོ་བ་སྐྱེ་བའི་གཏིང་ཚད་དང་དེ་གསལ་
བོར་ངེས་པའི་ཆུ་ཚད་ཐད་རིམ་པ་མང་པོ་རྣམ་པར་དབྱེ་ཆོག དེ་བཞིན་རྩོམ་
རིག་མཁན་པོ་ལའང་རིམ་པ་མང་དུ་ཡོད། དེའི་ཁྲོད་མང་ཆེ་བ་ཞིག་གིས་རང་
ཉིད་ཀྱིས་ཤེས་རྟོགས་བྱུང་བ་དེ་མ་ནོར་ཡང་དག་སྒོས་འབྲི་ནུས་ལ། བྲིས་པ་
དེའང་བྲི་བྱའི་དངོས་པོ་དང་ཁྱད་པར་ཅུང་ཟད་ཙམ་ཡང་མེད་པར་སྙམ་ནས།
རང་ཉིད་ཁྱད་དུ་འཕགས་ཤིང་རླབས་ཆེ་བའི་རྩོམ་པ་པོ་ཞིག་ཏུ་འཛིན་པའམ།
ཡང་ན་ཁོ་ཚོས་རྩོམ་པ་པོ་ཆེན་པོར་གྱུར་པ་དག་གི་བརྩམས་ཆོས་ཀློག་ཚེ། དེ་
ཚོའི་ངོས་ཟིན་དེ་ལ་ཡང་རང་ཉིད་ལས་ལྷག་པ་དང་། རང་ཉིད་ལས་མཆོག་
ཏུ་གྱུར་པའི་ཆ་མེད་པར་སྙམ་ནས། རང་ཉིད་ཀྱང་སྙན་གྲགས་ཅན་དེ་དག་གི་
བཞུགས་གྲལ་དུ་འདུག་ལ་དབང་བར་སྙམ། འདི་ནི་དེ་ཚོའི་མཐོང་རྒྱ་དེ་ནམ་
ཡང་གཏིང་དུ་འགྲོ་མི་ནུས་པའི་རྒྱུ་རྐྱེན་དུ་འདུག རྩོམ་རིག་མཁན་པོ་ཨང་
དང་པོའི་གྲས་སུ་བགྲངས་པ་དེ་ཚོས་མི་གཞན་པའི་ལྟ་ཚུལ་དེ་དེ་འདྲའི་མི་ཟབ་
པ་ཞིག་ཏུ་འདུག་པ་ཤེས་ཤིང་། མི་གཞན་པས་རྟོགས་མི་ནུས་ཤིང་འབྲི་མི་
ཤེས་པ་དག་ཁོང་དུ་ཆུད་ལ། རང་ཉིད་ཀྱིས་བྲིས་པ་དེ་ཇི་ལྟར་གཞན་ལས་
ཁྱད་དུ་འཕགས་པའི་ཚུལ་དེ་བས་ཀྱང་ཤེས་བཞིན་ཡོད། དེ་བཞིན་རང་ཉིད་
རྩོམ་རིག་མཁན་པོ་ཨང་དང་པོའི་གྲས་ཡིན་ལ། ཅོལ་ཆུང་དག་གིས་དེ་ཚུལ་
རྟོགས་པའི་དུས་མེད་པའང་ཤེས་ཡོད། ཨང་དང་པོའི་གྲས་སུ་གྱུར་པའི་རྩོམ་
པ་པོ་ལ་སྒྲོ་སྐུར་བྲལ་པའི་གདེང་འཇོག་བྱེད་ནུས་མཁན་དེ་རང་ཉིད་ཀྱང་ཕལ་
བ་ཞིག་མིན་པས། དེ་འདྲའི་བཤེས་གཉེན་འཕྲད་རྒྱུའི་སྐལ་བ་དཀོན་པས་ན།
དངོས་གནས་སྐྱེས་ཐོབ་ཀྱི་ཤེས་རབ་ལྡན་པ་དང༌། རྩོམ་པ་པོ་ཆེན་པོ་ནི་རེ་
ཐག་ཆད་པའི་འཚོ་བའི་གནས་སུ་ཡུན་རིང་གྱར་པར་བཤད། སྨྱུག་ཐོགས་པ་
ཐ་མལ་བ་དག་གིས་དེ་ཚོར་བརྩི་བཀུར་མི་བྱེད་དེ། དེ་ཚོས་ཕར་བརྩི་བཀུར
མི་བྱེད་པ་དང་གཉིས་སུ་མེད། དེའི་ཕྱིར་ཀུན་གྱི་བསྔགས་བརྗོད་མ་ཐོབ་པར་
དུས་ཡུན་རིང་བོར་རང་ཉིད་ཀྱིས་ཉམས་སུ་མྱོང་ནས་རང་ལ་རང་མགུ་ཙམ་
བསྟེན་པ་ལས་འོས་མེད། འོན་ཀྱང་འཇིག་རྟེན་འདིར་འཚོ་བ་དག་གིས་ཁོ་
ཚོར་ཁེངས་པ་སྐྱུང་དགོས་པར་གཏད་དེ། རང་བསྟོད་ཙམ་བྱེད་པར་ཡང་
འགལ་རྐྱེན་ཁོ་ན་འོང་། དེ་ལྟར་རང་ཉིད་ཀྱི་རིན་ཐང་དང་བཟང་ཆ་ཤེས་
པའི་མི་དང་། གང་ལའང་ཅི་ཡང་མི་ཤེས་པའི་མི་གཉིས་ཇི་ལྟར་བྱས་ཀྱང་སྨྲ་
བ་གཅིག་ཏུ་འོང་མི་འགྱུར རླབས་ཆེན་ནི་རླབས་ཆེན་རང་ཡིན་ལ། ཕལ་
བ་མིན་པའང་ཕལ་བ་མིན་པ་རང་ཡིན་པས། ཉམས་སྨད་དགོས་དོན་གང་
ཡང་མེད་དེ། གལ་ཏེ་མཆོད་རྟེན་ཞིག་གི་རྟིང་ནས་རྩེ་བར་སྤྱི་ཁྲུ་སུམ་བརྒྱ་
ཡོད་ཚེ། རྩེ་ནས་རྟིང་བར་ཡང་སྤྱི་ཁྲུ་སུམ་བརྒྱ་ཡོད་དགོས་ཏེ། ཅུང་ཟད་
ཙམ་ཡང་ཉུང་དུ་འགྲོ་མི་སྲིད། གནའ་བོའི་དུས་ཀྱི་མཁས་པའི་དབང་པོ་ཧི་ར་
སེ་དང་། ལུའུ་ཁེར་ཞུའུ། ཨོ་ཝེད(@ སོགས་ནམ་ཡང་རང་ལ་སྣང་ཆུང་མི་
མཛད་ཅིང་། རང་ཉིད་རང་ལ་ཡིད་ཆེས་པ་དང་། ཉེ་དུས་ཀྱི་ཏན་ཏེ (
Dante Alighieri1265—1321དབྱི་ཏ་ལི་ཡི་སྙན་ངག་པ་ཆེན་པོ་ཞིག)
དང་ཧྲ་ཝིན( william Shakespeare1564-1616) སོགས་དང་རྩོམ་
པ་པོ་གཞན་མང་པོ་ཞིག་ཀྱང་དེ་ལས་མ་འདས། རང་ཉིད་ཀྱི་རླབས་ཆེ་བའི་
ཆ་རང་གིས་མི་ཤེས་བཞིན་དུ་རླབས་ཆེ་བའི་བརྩམས་ཆོས་རྩོམ་པའི་གནས་་
ལུགས་ནི་གནམ་འོག་ན་མི་སྲིད་དོ། །ཁེངས་པ་སྐྱུང་བའི་ཚུལ་གྱིས་རང་ཉིད་
རིན་ཐང་མེད་པར་སྒྲོག་པ་ནི། རེ་ཐག་ཆད་པའི་ནུས་མེད་དག་གི་རང་སེམས་
གསོ་བྱེད་ཀྱི་ལོག་པར་སྒྲུབ་པའི་གནས་ལུགས་ཙམ་དུ་ཟད། དབྱིན་ཇི་བ་ཞིག་
གིས་ཚིག་ཞིག་སྨྲས་སོང་བ་ཐོས་པ་ཙམ་གྱིས་དགོད་བྲོ་བོ་ཞིག་ཏུ་འདུག་ནའང་།
གནས་ལུགས་དེ་ལྟ་བུ་ཞིག་མཚོན་ཡོད་དེ། “merit(རིན་གོང་ངོ་མ)དང
modesty(ཁེངས་སྐྱུང) གཉིས་བར་ཡིག་འབྲུ་མགོ་མ་དེ་ལས་གཞན་འདྲ་་
བའི་གནས་ཅུང་ཟད་ཙམ་ཡང་མེད་དོ”ཞེས་པའོ། །ཚང་མས་ཁེངས་སྐྱུང་བྱེད་
དགོས་ཟེར་བ་དེ་ཡང་དག་པ་ཞིག་ཡིན་ནམ་སྙམ་སྟེ་བདག་ནི་རྟག་ཏུ་སོམ་ཉི་
འཛིན། ཁུར་ནུའུ་ཡིས“བཅོས་མའི་ཁེངས་སྐྱུང་དེར་ཡིད་ཆེས་དེ་ཙམ་བྱེད་
མི་རིགས་པར་སྣང་། ངས་ནི་རང་ཉིད་ཀྱི་རིན་ཐང་ཤེས་ལ། གཞན་གྱིས་
ཀྱང་བདག་གིས་བཤད་པ་ལ་ཡིད་ཆེས་བྱེད”ཅེས་ཐད་ཀར་འདོམས་པར་་་་
མཛད། ཀོ་ཏེ་ཡིས་ཀྱང་ཐུགས་འཛེམ་ཏོག་ཙམ་ཡང་མི་གནང་བར“གོ་ཅི་
ཡང་མི་ཆོད་པའི་ཁོལ་བྲན་པའི་རིགས་ཀྱིས་ད་གཟོད་ཁེངས་སྐྱུང་བྱེད་ཁུལ་གྱི་
ཚུགས་ཀ་སྟོན” ཅེས་གསུངས་མྱོང་། ང་ཚོས་ཀྱང་འདི་ལྟར་འཆད་ཆོག་སྟེ།
རྟག་ཏུ་ཁ་ཙམ་གྱིས “ཁེངས་སྐྱུང་བྱེད་དགོས། ཅིས་ཀྱང་ཁེངས་པ་སྨྱུང་་་་
དགོས”ཞེས་སྨྲ་མཁན་དག་ནི་དངོས་གནས་མདུན་ལམ་མེད་པའི་མི་ཡིན་ཅིང་།
རྩ་བ་ནས་རིན་ཐང་བྲལ་བའི་ཁོལ་པོ་ཡིན་ལ། མིའི་རིགས་ཀྱི་རྨོངས་འབངས་
ཚོགས་པའི་ཁོངས་མི་ངོ་མ་ཡིན་ནོ། །དེས་ན། རང་ཉིད་ལ་རིན་ཐང་ཡོད་
པའི་མི་དེ་ཁོ་ནས་མི་གཞན་གྱི་བཟང་ངན་གྱི་ཆ་ཤེས་ཐུབ། འདིར་བཤད་པའི
“རིན་ཐང”ཞེས་པ་ནི། ངེས་པ་དོན་གྱི་རིན་ཐང་ངོ་མ་ཡོད་པ་ལ་བསྟན་པ་
སྨོས་མ་དགོས་སོ། །
བདག་གིས་ནི་མ་བསླབས་མི་ཤེས་ཤིང་། ཐུན་མིན་གྱི་ཁྱད་ཆོས་ཅི་ཡང་
མེད་པའི་མི་དེ་དག་མི་ཡུལ་འདིར་རྩ་བ་ནས་མེད་ན་ཅི་མ་རུང་སྙམ་པའི་རེ་བ་
འཆང་བར་བྱེད། མི་དེ་དག་གིས་གཞན་གྱི་མིག་ཟུར་ཕོག་པ་ཙམ་གྱིས་འདྲི་
གཅོད་ཀྱི་སྟེགས་བུར་ཕུད་པ་བཞིན་ཕྲག་དོག་གི་མེ་དཔུང་ཁ་དོག་སྣ་ཚོགས་པས་
རང་ཉིད་ཀྱི་སྙིང་ཁོང་སྲེག་པར་བྱེད། དེའི་ཕྱིར། དེ་ཚོས་ཆ་རྐྱེན་ཁྱད་པར་
བ་འཛོམས་པའི་མི་དེ་མེད་པར་གཏོང་འདོད་པས། གལ་ཏེ་དེ་ཚོ་ངེས་པར་དུ་
ཡོད་དགོས་ན་ཐབས་ཅི་ཡོད་སྒོས་དེ་ཚོའི་ཁྱད་ཆོས་འགོག་ཅིང་སྦེད་དགོས་་
པའམ། དེ་ཚོར་རང་ཉིད་ཀྱི་ཁྱད་ཆོས་དེ་འདོར་དུ་འཇུག་དགོས། ང་ཚོའི་
རྣ་ལམ་དུ་ཁེངས་སྐྱུང་ལ་བསྔགས་པ་བརྗོད་པའི་ཚིག་རྒྱུན་དུ་འོང་བའི་རྒྱུ་མཚན་
འདི་ལ་ཐུག་ཡོད། ཁེངས་སྐྱུང་ལ་བསྟོད་བསྔགས་བྱེད་མཁན་དེས་རིན་ཐང་
ངོ་མ་ཡོད་པ་ཞིག་དང་ཕྲད་ཚེ། གོ་སྐབས་སྤྱད་ནས་དེ་ཉིད་དབུགས་སུམ་པར་
བྱེད་ཅིང་། ཡང་ན་དེ་ང་ཚོར་ཤེས་སུ་མི་འཇུག དེ་ལྟར་བྱེད་པ་དེ་ཁོ་ཚོའི་
རིགས་པའི་གཞུང་ལུགས་ཀྱི་དངོས་སྦྱོང་ཡིན་པས། སུ་ཞིག་གིས་ཀྱང་ཁོ་ཚོའི་
དམིགས་ཡུལ་ལ་དོགས་པ་བྱེད་མི་སྲིད།
ད་དུང་བཤད་ན། རྩོམ་རིག་པའང་སྒྱུ་རྩལ་པ་དང་འདྲ་བར་དུས་དང་
གནས་ཐམས་ཅད་དུ་ང་ཚོར་སྟོན་པར་བྱེད་པ་ནི་བྱ་དངོས་ཁ་ཁེར་དང་ཕུང་པོ་
བྱེ་བྲག་པ་རེ་ཡིན་མོད། ཁོ་ཚོས་ཤེས་པའམ་ང་ཚོར་ཤེས་སུ་འཇུག་འདོད་པ་ནི
(པོ་ལ་ཐུ)ཡི་འདུ་ཤེས་ཡིན་ཞིང་། རིགས་རྒྱུད་ཧྲིལ་བོ་ཡིན། དེའི་ཕྱིར་ཁོ་
ཚོས་བྲིས་པའི་སྣང་བརྙན་ཁྲོད་མཚོན་བྱ་ནི་མིའི་རང་གཤིས་དང་ལྗོངས་བཀོད་
སོགས་ཀྱི“མ་དབྱིབས”ཡིན། གཏམ་རྒྱུད་རྗོད་པར་བྱེད་པའི་སྒྲུང་རྩོམ་་་
མཁན་པོ་དང་ཟློས་གར་མཁན་པོ་དག་གིས་མི་ཚེ་ཁྲོད་ནས་བྱ་དངོས་ཁ་ཁེར་
བདམས་ཐོག ཕྲ་ཞིང་ཞིབ་པའི་སྒོ་ནས་དེའི་སྒེར་གཤིས་བརྗོད་དེ། ང་ཚོར་
མི་ཚེ་ཧྲིལ་བོ་དྲན་སྐུལ་བྱེད་པ་ཡིན། དེ་ཡང་ཁོང་ཚོས་བསྟན་བྱ་དེ་དག་ཕྱི་
ཚུལ་དུ་དོན་བྱ་བྱེ་བྲག་པ་ཙམ་ཡིན་མོད། དོན་དམ་དུ་དུས་རབས་གང་དང་།
གྲུ་ག་གང་དུ་གནས་ཡོད་པའི་དོན་བྱ་ཡིན་པ་སྨོས་མ་དགོས། རྩོམ་རིག་མཁན་
པོ་དང་། ཁྱད་པར་དུ་ཟློས་གར་མཁན་པོ་ཡི་ཚིག་དེ་དག་ལེགས་བཤད་སྤྱིར་
བཏང་བ་ཙམ་དུ་འཛིན་ཆོག་པར་མ་ཟད། དོན་དངོས་ཀྱི་འཚོ་བའི་ཁྲོད་་
དུའང་ཤིན་ཏུ་སྤྱོད་པར་འཚམ་པ་ཞིག་ཡིན་པའང་གནས་ལུགས་དེ་ལ་རག་ལས་
ཡོད། རྩོམ་རིག་དང་མཚན་ཉིད་རིག་པའི་འབྲེལ་བ་ནི་ཉམས་མྱོང་དང་ཚོད་
ལྟ་དངོས་ཀྱི་ཚན་རིག་བར་གྱི་འབྲེལ་བ་ལྟ་བུ་ཞིག་ཡིན། ཉམས་མྱོང་ནི་དོན་
དངོས་བྱེ་བྲག་པའི་ཁྲོད་ནས་སྣང་ཚུལ་སྟོན་པར་བྱེད་ལ། ཚན་རིག་ནི་སྤྱིའི་གོ་
དོན་ཞིག་གིས་ཁྱོན་ཡོངས་ཀྱི་སྣང་ཚུལ་གཅིག་སྡུད་བྱེད་པ་ཞིག་ཡིན། གནས་
ལུགས་དེ་དང་འདྲ་བར། རྩོམ་རིག་གིས་བྱ་དངོས་བྱེ་བྲག་པའམ་དོན་དངོས་
བྱེ་བྲག་པ་ལས་ང་ཚོར་ཐམས་ཅད་ཀྱི་པོ་ལ་ཐུ་ཡི་འདུ་ཤེས་རྟོགས་སུ་འཇུག་པ་
ཡིན་ལ། མཚན་ཉིད་རིག་པ་ཡིས་ནི་ང་ཚོར་བྱ་དངོས་ཀྱི་ནང་ཁུལ་ངོ་བོ་ལས་
དེའི་སྤྱི་ཁྱོན་དང་ཡོངས་ཁྱབ་རང་བཞིན་རྟོགས་སུ་འཇུག ཆ་དེ་ལ་དཔྱད་ཚེ།
རྩོམ་རིག་ལ་ན་གཞོན་གྱི་སྤྲོ་ཤུགས་རྫོགས་ཤིང་བློ་ཁ་རྒོད་པའི་ཁྱད་གཤིས་ཡོད་
ཅིང། མཚན་ཉིད་རིག་པ་ལ་ལོ་ན་བགྲེས་པའི་བྱང་ཆ་ལྡན་ཅིང་ཟབ་བརླིང་ཆེ་
བའི་ངང་ཚུལ་རྫོགས། དོན་དངོས་སུ་རྩོམ་རིག་གི་མེ་ཏོག་རྣམ་པར་བཞད་
པའི་དུས་ནི། ན་གཞོན་གྱི་དུས་འབའ་ཞིག་ཡིན་ཅིང་། རྩོམ་རིག་མྱོང་ཚོར་
གྱི་ནུས་ཤུགས་ཀྱང་དུས་འདིར་ལེགས་པར་བདོ། ན་གཞོན་མང་ཤོས་ཤིག་
སྡེབ་སྦྱོར་དམ་པའི་བཅད་རྩོམ་ཏེ་སྙན་ངག་ལ་དགའ་ཞིང་། མི་དེ་ཚོའི་མོས་
འདུན་ཤུགས་དྲག་པའི་ཚད་དེ་ཐུན་གསུམ་གྱི་ཟས་དང་འདྲ་བར་མེད་ཐབས་
བྲལ་པ་ཞིག་ཡིན། ངང་ཚུལ་དེ་ཉིད་ན་ཚོད་དང་བསྟུན་ནས་ཡུན་གྱིས་ཤུགས་
ཇེ་ཞན་དུ་འགྲོ་ཞིང་། རྒན་པའི་དུས་སུ་སླེབས་ཚེ་ལྷུག་རྩོམ་ལ་མོས་པར་་་
འགྱུར། ན་གཞོན་དུས་ཀྱི་རྩོམ་རིག་གི་དགའ་ཕྱོགས་དེའི་དབང་གིས་དོན་
དངོས་ཀྱི་ལྟ་བ་དང་ཕུགས་འདུན་རྨེག་མེད་དུ་འགྲོ་སླ། དེ་བས་ན་རྩོམ་རིག་
དང་དོན་དངོས་གཉིས་ལ་བར་ཁྱད་ཤིན་ཏུ་ཆེ། རྩོམ་རིག་ཁྲོད་ཀྱི་མི་ཚེ་ནི་སྤྲོ་
བ་འཛད་དུ་མེད་པ་ཞིག་དང་སྡུག་བསྔལ་དང་ཀུན་ནས་བྲལ་པ་ཞིག་ཡིན་མོད།
དོན་དངོས་ནི་དེ་ལས་ལྡོག་སྟེ། འཚོ་བ་ལ་སྡུག་བསྔལ་མེད་པའི་དབང་དུ་
བཏང་ནའང་སྤྲོ་བ་ཅུང་ཟད་ཙམ་ཡང་མེད་ལ། གལ་ཏེ་ཨུ་ཚུགས་སྒོས་སྤྲོ་བ་
བསྙེག་ན་ནི་སྡུག་བསྔལ་ལས་ཐར་བའི་གནས་ལུགས་ཤིག་ཡོད་མི་སྲིད་དོ། །ན་
གཞོན་ཚོ་རྩོམ་རིག་ལ་ཕྲད་པ་དེ་དོན་དངོས་ལ་ཕྲད་པ་ལས་སྔ་ནའང་། དོན་
དངོས་ཀྱི་དགོས་པའི་དབང་གིས་རྩོམ་རིག་དེ་མི་འདོར་ཐབས་མེད་ཡིན།
འདི་ནི་ཆེས་ཕུལ་དུ་བྱུང་བའི་ན་གཞོན་དེ་དག་རྟག་པར་མི་བདེ་བའི་གླགས་སུ་
ཚུད་པའི་རྒྱུ་རྐྱེན་གཙོ་བོ་ཡིན་ནོ། །
སྡེབ་སྦྱོར་གྱི་བཅས་སྲོལ་དང་རྐང་མཐའི་རྗེས་ཁྲིད་ཀྱི་སྒྲ་རྒྱན་སོགས་་་
འཆིང་བྱེད་ཅིག་ནི་ཡིན་མོད། དེ་སྙན་ངག་པའི“ཕྱི་གཡོགས”ཤིག་ཀྱང་ཡིན་
པས། “ཕྱི་གཡོགས”དེ་དང་ལྡན་པས་མི་གཞན་གྱིས་འཆད་དུ་མི་སྤོབས་
པའི་སེམས་ཀྱི་རང་སྒྲ་ཡང་འཆད་ཆོག་པ་ནི་ང་ཚོ་དེ་ལ་དགའ་ཞེན་ཆེ་བའི་རྒྱུ་
རྐྱེན་ཞིག་ཡིན། དེ་ཡིས་རང་གིས་བཤད་པའི་སྐད་ཆ་ལ་འགན་ཁུར་ཕྱེད་ཀ་
ཙམ་ལས་ལེན་མི་དགོས་པར། ཕྱེད་ཀ་སྡེབ་སྦྱོར་གྱི་བཅས་སྲོལ་དང་མཐར་
གནས་རྗེས་ཁྲིད་སྒྲ་རྒྱན་གྱིས་བླངས་ཏེ་འགྲོ། དེ་ཡང་སྡེབ་སྦྱོར་གྱི་བཅས་སྲོལ་
ནི་འགྱུར་ཁུགས་ཙམ་ཡིན་ལ། དེའི་ངོ་བོ་དུས་ཀྱི་རྒྱུན་ལ་གནས་ཤིང་། དུས་
ནི་ལྷན་སྐྱེས་ཉིད་ནས་ཐད་ཀའི་སྣང་ཚུལ་ཁོ་ན་ཙམ་ཡིན། དེའི་ཕྱིར། ཁང
ཏི་ཡི་ལུང་གིས་བསྙད་ན་དེ་ལ་ཚོར་བ་རྐྱང་བའི་རང་བཞིན་ཁོ་ན་ཙམ་ཡོད།
དེ་ལས་ལྡོག་པའི་རྐང་མཐའི་རྗེས་ཁྲིད་སྒྲ་རྒྱན་ནི་ཚོར་བའི་དབང་པོས་ཚོར་བར་
བྱ་བ་སྟེ། ཉམས་མྱོང་གི་ཚོར་བ་ཙམ་དུ་གཏོགས། དེའི་ཕྱིར་སྡེབ་སྦྱོར་གྱི་
བཅས་སྲོལ་ནི་རྐང་མཐའི་རྗེས་ཁྲིད་སྒྲ་རྒྱན་ལས་ཁྱད་གཤིས་དང་རོ་ཉམས་ཆེས་
ཆེར་རྫོགས་པས། གནའ་བོའི་ཀེ་རི་སི་དང་རོ་མ་བ་རྣམས་མཐར་གནས་སྒྲ་
རྒྱན་ལ་སྣང་ཆུང་བྱས་འདུག མཐར་གནས་སྒྲ་རྒྱན་གྱི་ཁུངས་ནི་གནའ་བོའི་
སྐད་ཆ་ཉམས་གུད་དུ་ཕྱིན་པ་དང་སྐད་ཆ་ཡོངས་སུ་མ་ཚང་བར་ཐུག་ཡོད།
ཕ་རན་སིའི་སྙན་ངག་ཉམ་ཐག་པའི་རྒྱུ་རྐྱེན་གཙོ་བོ་དེ་རྐང་མཐའ་རྗེས་ཁྲིད་སྒྲ་
རྒྱན་རྐྱང་བ་ཙམ་ལས་སྡེབ་སྦྱོར་གྱི་བཅས་སྲོལ་བྱ་བ་མེད་པ་ལ་ཐུག སྐྱོན་དེ་
སེལ་ཆེད་བྱེད་ཐབས་སྣ་ཚོགས་སྤྱད་དེ་སྤྱོད་དཀའ་ཞིང་དོན་དངོས་ལ་མི་འཚམ་
པའི་རྣམ་གཞག་མང་པོ་བསྐྲུན་པར་བརྟེན། མཐར་གནས་རྗེས་ཁྲིད་སྒྲ་རྒྱན་
དེ་སྔར་ལས་དཀའ་ཁག་ཆེ་བར་བཏང་ཞིང་། བརྗོད་བྱས་སྟོང་བའི་ངང་ཚུལ་
ཚབས་ཇེ་ཆེར་བཟོས། དཔེར་ན། ཡི་གེ་རྐྱང་བ་གཉིས་བར་གྱི་མ་གདངས་
ཟློས་མི་ཆོག་ཅིང་། ཐ་སྙད་འགའ་ཞིག་བཀོལ་མི་ཆོག་པ་སོགས་ཏེ། མདོར་
ན་རྣམ་གྲངས་མང་པོ་བརྗོད་དུ་མེད་པ་ཞིག་བཟོས་པར་སྣང་། ཉེ་ཆེར། ཕ་
རན་སིའི་སྙན་ངག་པ་ཚོས་འཆིང་རྒྱ་ཡོད་ཚད་མེད་པར་གཏོང་ཆེད་འབད་་
བརྩོན་བྱེད་བཞིན་འདུག་སྟེ། བདག་གི་སྣང་ངོར་ནི་ལ་ཏིང་སྐད་ཀྱི་མཐར་
གནས་སྒྲ་རྒྱན་གསལ་ལ་སྟོབས་དང་ལྡན་པའི་ཚོར་སྣང་དེ་ནི་རྒྱལ་ཁབ་གང་གི་
སྐད་ཀྱིས་ཀྱང་འགྲན་དུ་མེད་པ་ཞིག་ཡིན་སྙམ། དུས་རབས་བར་མའི་དུས་ལ་
ཏིང་གི་སྙན་ངག་ལ་མཐར་གནས་སྒྲ་རྒྱན་སྦྱར་པ་ལ་ཁྱད་པར་ཅན་གྱི་དགེ་་
མཚན་ཡོད་པར་སྣང་། དེ་ཡང་ལ་ཏིང་ཡི་གེར་ཐ་སྙད་འཐུས་སྒོ་ཚང་ཞིང་
ཁྱད་འཕགས་མཛེས་ཉམས་ཆེ་བ་ཉེ་རབས་རྒྱལ་ཁབ་ཁག་གི་སྐད་ཆ་ཡིས་བསྒྲུབ་
ཏུ་མེད་པ་ཞིག་འདུག དེའི་ཕྱིར་མཐར་གནས་སྒྲ་རྒྱན་ཞེས་པ་མ་གཞིར་ཀུན
གྱིས་སྣང་ཆུང་གི་གནས་སུ་འཛིན་པ་དེ་ལ་ཏིང་ཡི་གེ་ཁོ་ནར་སྦྱར་ཚེ། ཁྱད་
འཕགས་མཛེས་པའི་ཉམས་ཤིག་མངོན་དུ་ཡོད་དོ། །
ཚིག་དུ་མ་ཞིག་གི་བར་དུ་འདེགས་འཇོག་འདྲ་བར་བྱས་པའམ། ཚིག་
དང་བརྗོད་པ་དེ་འགྱུར་ཁུགས་ཀྱི་དབྱངས་ཚིགས་དང་འདྲ་བར་བྱེད་པ་སོགས་
བྱིས་པའི་རོལ་རྩེད་དང་འདྲ་བ་མང་པོ་གཏན་ཁེལ་བྱས་པ་དེས་བསམ་བློ་དང་
མཚོན་ཐབས་གང་ལའང་འཆིང་རྒྱ་ཤིག་ཐེབས་པར་བྱེད། ནན་མོར་བཤད་
ན་དེ་ནི་རྗེས་དཔག་ལ་རྒོལ་བ་ཡིན་པས། གལ་ཏེ་ཐབས་ལམ་ཅུང་དྲག་པོ་
ཞིག་མ་སྤྱད་ཕྱིན་སྡེབ་སྦྱོར་དམ་པའི་བཅད་རྩོམ་འབྱུང་མི་སྲིད(རེས་འགའ་
ཙམ་རེར་ཡོད་པའི་དབང་དུ་བཏང་ནའང་མང་པོ་ཞིག་གཏན་ནས་འབྱུང་མི་
སྲིད)། དེའི་དབང་གིས་སྐད་རིགས་གཞན་དག་ཁྲོད་ལྷུག་རྩོམ་དེ་སྡེབ་སྦྱོར་
དམ་པའི་བཅད་རྩོམ་ལས་གོ་སླ་ལ། གལ་ཏེ་ང་ཚོས་སྙན་ངག་པའི་གསང་བའི་
བཟོ་གྲྭ་དེ་མཐོང་ཐུབ་ན། མཐར་གནས་སྒྲ་རྒྱན་ལ་བརྟེན་ནས་བསམ་བློ་་
འཚོལ་མཁན་དེ་བསམ་བློ་ལ་བརྟེན་ནས་མཐར་གནས་སྒྲ་རྒྱན་འཚོལ་མཁན་
ལས་ལྡབ་བཅུ་ཡན་གྱིས་མང་བ་རྟོགས་ཐུབ། སྐད་ཆ་གཞན་ཞིག་གིས་བརྗོད་
ན། མཐར་གནས་སྒྲ་རྒྱན་དེ་བསམ་བློ་ཡི་སྔོན་དུ་བཞག་ཡོད་པའི་སྐབས་མང་
ཤོས་ཡིན་པས། ་གལ་ཏེ་བསམ་བློ་སྔོན་དུ་བཞག་ཅིང་། དེ་ལ་གཡོ་འགུལ་
གཏན་ནས་མེད་པར་བྱས་ཚེ། ལས་དཀའ་མོར་ཡོད་ངེས་འདུག འོན་ཀྱང་
སྡེབ་སྦྱོར་དམ་པའི་བཅད་རྩོམ་འབྲི་རྩལ་རྒྱུགས་ལེན་སྐབས་ནི་དེ་ལྟར་མ་ཡིན་
པར། དེ་ཡིས་དུས་རབས་དང་མི་རིགས་ཚང་མ་རང་ཉིད་ཀྱི་གམ་དུ་འདྲེན་
ནུས། སྡེབ་སྦྱོར་གྱི་བཅས་སྲོལ་དང་མཐར་གནས་སྒྲ་རྒྱན་དེས་སེམས་སུ་ཐོན་
པའི་བྱེད་ནུས་ཤིན་ཏུ་ཆེ་ཞིང་། དེར་ཁྱད་དུ་བདོག་པའི་གསང་བའི་བསླུ་བྲིད་
ཀྱི་ཐབས་དེ་ལའང་ནུས་པ་ཆེན་པོ་ཡོད། དེའི་རྒྱུ་མཚན་ནི་ཁྱད་དུ་འཕགས་
པའི་སྡེབ་སྦྱོར་དམ་པོའི་བཅད་རྩོམ་དེས་བསམ་བློ་མཚོན་བྱེད་ཀྱི་ཐ་སྙད་ནི་སྔར་
ནས་གྲུབ་ཟིན་པ་ལ། སྙན་ངག་པས་ནི“འཚོལ་བའི”བྱ་བ་ཙམ་བྱས་པ་ལ་
ཐུག་སྙམ། ཕལ་བ་ཐབས་ཆགས་ཀྱི་བརྗོད་བྱ་ཞིག་སྡེབ་སྦྱོར་གྱི་བཅས་སྲོལ་
དང་མཐར་གནས་རྗེས་ཁྲིད་སྒྲ་རྒྱན་གྱིས་ལེགས་པར་སྤྲས་ཚེ། བྱད་གཟུགས་
ཕལ་བ་ཡིན་པའི་བུད་མེད་ཅིག་གིས་གདོང་ལ་སྐག་ཚོས་ལེགས་པར་བྱུགས་པས་
ཀྱང་མིག་ལ་མཛེས་ཉམས་སྟེར་བ་ལྟར་བཀླགས་པ་ཙམ་གྱིས་གཏིང་ཟབ་དོན་
ལྡན་གྱི་བྲོ་བ་ཞིག་སྟེར་བར་བྱེད། མ་ཟད་ཕྱོགས་སུ་ཆད་པ་སྟེ། བསམ་བློ་
ནོར་འཁྲུལ་བའང་སྡེབ་སྦྱོར་ཕུན་ཚོགས་ཀྱི་བཅད་རྩོམ་དུ་བྲིས་ཚེ། གནས་
ལུགས་དང་ལྡན་པའི་ཚོར་བ་ཞིག་སྐྱེད། དེ་བཞིན་སྙན་ངག་པ་གྲགས་ཆེ་བ་
དག་གིས་བྲིས་པའི་སྙན་ངག་ཡིན་ཡང་གལ་སྲིད་དེ་ཇི་བཞིན་དུ་ལྷུག་རྩོམ་དུ་
ཕབ་ཚེ། བྲོ་བ་ཆེས་ཆེར་དམན་པར་འགྲོ། “བདེན་པ”ཁོ་ན་ནི་མཛེས་པ་
ལགས་ཏེ། བདེན་དོན་གྱི་ཆེས་མཛེས་པའི་རྒྱན་ཆ་དེ་སྒྲིབ་གཡོགས་ཅི་ཡང་
མེད་པར་མཚོན་པར་བྱེད་ཐུབ་ན་ཆེས་མཆོག་ཏུ་གྱུར་པ་ནི་དེ་རང་ཡིན། ལྷུག་
རྩོམ་གྱིས་རླབས་ཆེ་ཞིང་མཆོག་ཏུ་གྱུར་པའི་བསམ་བློ་མཚོན་ཐུབ་པས་སྡེབ་་
ལེགས་བཅད་རྩོམ་ལས་རིན་ཐང་ཆེ་བའི་གནད་ཀའང་འདི་ལ་ཐུག་ཡོད།
སྡེབ་སྦྱོར་གྱི་བཅས་སྲོལ་དང་མཐར་གནས་ཀྱི་སྒྲ་རྒྱན་ཞེས་པ་ཉོག་རྫོབ་ཆེ་ཞིང་
བྱིས་པའི་རྩེད་འཇོ་ཙམ་གྱི་བྱེད་ཐབས་དེར་དེ་འདྲའི་ཤུགས་དང་ལྡན་པའི་ནུས་
པ་ཞིག་ཡོད་པ་ནི། བསམ་ཡུལ་ལས་འདས་པ་ཞིག་ཏུ་འདུག་པས། དེར་
ཞིབ་འཇུག་གི་རིན་ཐང་ཡང་ཤིན་ཏུ་ཆེ་བ་ཞིག་ཡོད་སྙམ། བདག་གི་ཚོད
དཔག་ལྟར་ན། རྒྱུ་མཚན་འདི་ལྟར་ཡིན་ལེ་ཆེ་སྙམ་སྟེ། མ་གཞིར་སྒྲ་འཛིན
གྱིས་ཐད་ཀར་ཚོར་བ་ནི་ཚིག་བརྗོད་ཀྱི་སྒྲ་ཡིན་ལ། དེའི་ཁར་སྡེབ་སྦྱོར་གྱི་
བཅས་སྲོལ་དང་མཐར་གནས་ཀྱི་སྒྲ་རྒྱན་བསྣན་པས་རོལ་དབྱངས་ལྟ་བུ་ཞིག་ཏུ་
ཆགས། དེའི་ཕྱིར། དེའི་ཁོངས་སུ་ཆ་ཚང་དང་དོན་སྙིང་ཞིག་འདུས་ཡོད་
པས། བྱེད་ཐབས་མིན་ལ། བྱ་དངོས་སྟོན་པའི་མཚོན་རྟགས་ཏེ་ཚིག་དོན་
གྱི་མཚོན་རྟགས་ཙམ་ཁོ་ན་ཡང་མ་ཡིན་པར། དེ་རང་ངོས་སུ་གནས་པ་ཞིག་
ཡིན། དེར་མ་ཟད་སྒྲ་དེ་ཉིད་ཀྱི་བྱེད་ལས་ཉག་ཅིག་ནི“རྣ་བར་འཇེབས་པ”
ཁོ་ན་ཡིན་ལ། ལས་འགན་དེ་འགྲུབ་པ་དང་མཉམ་གཅིག་ཏུ་ཀློག་པ་པོའི་རེ་
བ་མ་ལུས་སྐོང་བར་བྱེད། དེར་བརྟེན་སྒྲ་དེས་བསྟན་པའི་བསམ་བློ་ནི་ད་ལྟ་
ཟུར་འདེབས་ཙམ་དུ་གྱུར་ཟིན་ཏེ། གླུ་དབྱངས་ཀྱི་དབྱངས་རྟ་ལ་སྦྱར་པའི་གླུ་
ཚིག་དང་འདྲ། ད་དུང་གློ་བུར་དུ་འབྱོར་པའི་བསམ་ཡུལ་ལས་འདས་པའི་
ལེགས་སྐྱེས་དང་ཡང་འདྲ་སྟེ། ལས་བཅོལ་དང་རེ་དམིགས་ཅི་ཡང་མེད་པས།
ང་ཚོས་ཐད་ཀར་དུ་དང་ལེན་བྱེད་པའི་མོས་པ་སྐྱེ་སླ། གལ་ཏེ་དེར་ད་དུང་
ལྷུག་རྩོམ་གྱིས་སྟོན་པའི་བསམ་བློའི་རིན་ཐང་ཞིག་ཡོད་སྲིད་ན། ང་ཚོ་དེ་བས་
ཀྱང་ལྷག་པར་མགུ་བར་བྱེད། ང་རང་ཆུང་ངུའི་དུས་སུ་སྙན་ངག་གང་རུང་གི་
དབྱངས་གདངས་སྙན་པ་ཁོ་ནས་དེ་ཉིད་བློར་འཛིན་སྐྱོར་སྦྱོང་བྱས་ལེན་པ་ཡོད་
དེ། དོན་དུ་དེར་བསམ་བློ་དང་དོན་སྙིང་དེ་ཙམ་ཡོད་པ་རྟག་པར་མི་མཐོང་།
ཀྲུང་གོའི་རྩོམ་རིག་ལ་ཞིབ་འཇུག་གནང་མཁན་ཏེ་ཝེ་སི་ཡིས་བསྒྱུར་པའི《རྒན་
པོ་བུ་ཐོབ》( 1817ལོར་སྤེལ། ཟློས་གར་གྱི་གཞུང་དེའི་བརྗོད་དོན་ནི་བུ་
མེད་པའི་རྒན་པོ་ཞིག་གིས་བུ་འཐོབ་ཆེད་ཆུང་མ་བླངས། དེར་ཁོའི་བསམ་
དོན་བཞིན་བུ་ཞིག་སྐྱེས་མོད། དེའི་བར་བཟའ་འཁོན་མང་དུ་བྱུང་བ་ཞིག་
ཡིན) ཅེས་པའི་གླེང་གཞིའི་ཁྲོད་ཀྲུང་གོའི་ཟློས་གར་ཁག་ཅིག་གླུ་རུ་ལེན་ཆོག་
པའི་སྡེབ་སྦྱོར་དམ་པའི་བཅད་རྩོམ་ཡིན་འདུག་ཅེས་བཤད་ཅིང་། ཟུར་སྣོན་
དུ“ཚིག་རྐང་དེ་དག་གི་བརྗོད་བྱ་མང་ཤོས་ཤིག་གསལ་བོ་ཞིག་མིན་ཏེ། ཀྲུང་
གོ་པ་ཁོང་ཚོས་བཤད་པ་ལྟར་ན། བཅད་རྩོམ་དེ་དག་གི་དགོས་པ་གཙོ་བོ་ནི་
རྣ་བར་སྙན་དགོས་པ་ཙམ་གྱི་ཆེད་ཡིན་ལ། དེ་ལྟར་བྱས་པས་བརྗོད་དོན་ལ་
སྣང་ཆུང་བྱེད་ཅིང་། དབྱངས་འགྲོས་དང་བསྟུན་ཆེད་བརྗོད་དོན་ཉམས་་
དམས་སུ་གཏོང་བའང་རྟག་ཏུ་ཡོད”ཅེས་བསྟན་འདུག སྐད་ཆ་དེ་ཐོས་པས་
མང་ཤོས་ཀྱིས་གནའ་བོའི་ཀེ་རི་སིའི་སྐྱོ་གར་ཁྲོད་ཀྱི་ཧ་ལམ་བརྗོད་དོན་གོ་མི་
ཐུབ་པའི“མཉམ་ལེན”དེ་ཚོ་དྲན་འོང་སྙམ།
སྙན་ངག་པ་ངོ་མ་ཞིག་ཡིན་ཕྱིན། རིམ་གྲས་མཐོ་དམན་ག་ལ་་་་་་
གཏོགས་པར་མ་ལྟོས་པར་དེའི་ཐད་ཀའི་མཚོན་རྟགས་ནི། རྐང་མཐའི་རྗེས་
ཁྲིད་བབ་ཆགས་ཤིང་། བཙན་སྦྱོར་གྱི་ཉམས་ཅུང་ཟད་ཀྱང་མེད་པ་དེ་ལ་བྱེད།
གསལ་བོར་བཤད་ན། ཁོ་ཚོའི་རྐང་མཐའི་རྗེས་ཁྲིད་དེ་ཚོ་ལྷུན་གྱིས་གྲུབ་པ་
དང་འདྲ་བར་རང་ཤུགས་ཀྱིས་འོང་བ་དང་། ཁོང་ཚོའི་བརྩམས་ཆོས་ཀྱི་་
བསམ་བློ་དེ་རང་སེམས་ནས་ལེགས་པར་སྨིན་རྗེས་ད་གཟོད་རྐང་མཐའི་རྗེས་
ཁྲིད་སྡེབ་པར་བྱེད། དེས་ན་དེ་ཚོ་ནི་དོན་དམ་གྱི་སྙན་ངག་པ་ཡིན། ཞིབ་ཆ་
ཐོན་པའི་ལྷུག་རྩོམ་རྩོམ་པ་པོ་དེས་ནི་བསམ་བློ་མཚོན་ཆེད་རྐང་མཐའི་རྗེས་ཁྲིད་
འཚོལ་ལ། རྩོམ་པ་པོ་ཐ་མལ་བ་དེས་རྐང་མཐའི་རྗེས་ཁྲིད་ཀྱི་ཆེད་དུ་བསམ་
བློ་འཚོལ་བར་བྱེད། རྐང་མཐའི་རྗེས་ཁྲིད་ཡོད་པའི་སྙན་ངག་རེ་གཉིས་ཀློག་
པ་ན། གང་ཞིག་ནི་བསམ་བློ་གཙོ་བོར་བྱས་པ་དང་། གདངས་དབྱངས་
ཕལ་བར་བྱས་པ་འཕྲལ་དུ་རྟོགས་ཐུབ།
བདག་གི་གཞིགས་ངོར (འདིར་བདེན་དཔང་བྱེད་ཐབས་མེད)།
རྐང་མཐའི་རྗེས་ཁྲིད་ཀྱི་ངོ་བོ་ནི་ཆ་ཟུང་གི་རང་བཞིན་ཡིན། གདངས་་་་་་
དབྱངས་གཅིག་འདྲ་ཞིག་ལན་གཅིག་བསྐྱར་པས་འཐུ་ཡི། མང་དུ་བསྐྱར་
པས་ཆེད་དུ་ཕན་པ་ཅི་ཡང་མེད་དོ། །དེའི་ཕྱིར་ཆེས་གཞུག་མར་གྱུར་པའི་ཡི་གེ་
དེས་རང་ཉིད་དང་སྒྲ་མཐུན་པའི་ཡི་གེ་ཡིས་མཇུག་སྒྲིལ་དུ་སྡེབ་པ་ལ་ནུས་པ་
ཅུང་ཟད་ཙམ་ཡང་མེད་དོ། །གལ་ཏེ་སྒྲ་དེ་ལན་གསུམ་གྱི་བར་དུ་མི་འཁོལ་
ཐབས་མེད་བྱུང་ཚེ། བརྒྱ་ལམ་ཙམ་དུ་རུང་གི རྟག་ཏུ་དེ་ལྟར་མི་འོས་ཏེ།
མིག་སྔའི་རྐང་མཐའི་རྗེས་ཁྲིད་ཀྱི་གྲལ་དུ་བཞག་ཡོད་ནའང་ཚོར་བ་ཤུགས་ཆེན་
སྐྱེད་མི་ནུས་ཏེ། གསུམ་པ་དེ་མཛེས་བྱེད་ལ་མཚོན་ན་དོན་མེད་ལྷག་མ་ཙམ་
ལས་ཕན་པ་ཅི་ཡང་མེད་དོ། །གཞན་ཡང་རྐང་མཐའི་རྗེས་ཁྲིད་བརྩེགས་མར་
སྡེབ་པའི་ཆེད་དུ་ངལ་བ་མང་དུ་བསྟེན་པ་འོས་པའི་གནས་མ་ཡིན་ནོ། །ཕལ་
ཆེར་ཞིག་གིས་རྒྱུན་དུ་སྤྱོད་པའི་གཏན་སྲོལ་ཏེ། དབྱི་ཐ་ལི་ཡི་རྐང་བརྒྱད་མ
(སྔ་མ་དྲུག་ཕན་ཚུན་སྒྲ་གདངས་སྡེབ་ཅིང༌། ཕྱི་མ་གཉིས་དམིགས་བསལ་དུ་
བྱེད་པ་ཞིག་ཡིན) དང་། རྐང་བ་བཅུ་བཞི་མ་སོགས་ལ་མཚོན་ན། གོང་
སྨྲས་ལས་ངལ་བ་མང་དུ་བསྟེན་དགོས་པས། སྙན་ངག་པས་ཤ་ཐང་ཆད་ཆད་
དུ་འབད་ཀྱང་། ཀློག་པ་པོ་དག་ཕར་རྨོངས་རྒྱར་ཚུད་ནས་དཔྱོད་པའི་སྒོ་ཙམ་
ཡང་རྙེད་པར་མི་འགྱུར་ཏེ། སྙན་ངག་གི་རོ་ཉམས་སུ་མྱོང་བ་ནི། མགོ་བོ་
མགལ་མེ་ལྟར་འཁོར་བའི་དུས་མ་ཡིན་ནོ། །སྙན་ངག་པ་ཆེན་པོ་དག་གིས་་
གནས་ཚུལ་དེ་འདྲ་དང་དཀའ་ཁག་དེ་འདྲ་སེལ་ཏེ། ཟོར་ཡང་ལ་ལས་སླ་བའི་
ངང་ཚུལ་ཞིག་ཏུ་མངོན་པར་བྱེད་ནུས་པ་བདེན་མོད། དོན་དངོས་དེ་ཙམ་ཁོ་
ན་ལ་བརྟེན་ནས་རྣམ་པ་དེ་བཀུར་ཞིང་སྤེལ་བར་འོས་པ་བསྒྲུབ་མི་ནུས་ཏེ།
མ་གཞིར་རྣམ་པ་དེ་རིགས་ཉོག་རྫོབ་ཆེ་ཞིང་དགེ་མཚན་མེད་པའི་ཕྱིར་རོ། །
གྲུབ་འབྲས་ཆེན་པོ་ཡོད་པའི་སྙན་ངག་པ་དག་གིས་ཀྱང་རྣམ་པ་དེ་སྤྱོད་ཚེ།
རྐང་མཐའི་རྗེས་ཁྲིད་དང་བསམ་བློ་གཉིས་འགྲན་རྩོད་ཀྱི་ཚུལ་དུ་མངོན་ཏེ།
རེས་འགར་རྐང་མཐའི་རྗེས་ཁྲིད་དང༌། སྐབས་འགར་བསམ་བློ་རྣམ་པར་
རྒྱལ་བར་འགྱུར། དེ་ཡང་སྐབས་འགར་བསམ་བློ་དེ་རྐང་མཐའི་རྗེས་ཁྲིད་ཀྱི་
དབང་དུ་ཤོར་ནས་བག་འཁུམས་པའམ། ཡང་ན་རྐང་མཐའི་རྗེས་ཁྲིད་དེས་
བསམ་བློ་ཉམ་ཆུང་བར་གོ་ནས་ཕྱིར་ནུར་བྱེད་དགོས་པར་འགྱུར། དེའི་ཕྱིར།
ཧྲ་ཝོན(Shakespeare)གྱིས་རྐང་བ་བཅུ་བཞི་མ་ཡི་སྔ་མ་བཞི་ལ་མི་འདྲ་
བའི་སྒྲ་སྦྱོར་བར་བྱེད་པ་དེ་དགོངས་པ་ཅན་ཞིག་ཡིན་པར་མ་ཟད་ཀྱི། སྙན་
ངག་གི་ཉམས་འདོན་ཆེད་ཡིན་སྙམ། མདོར་ན། ཧྲ་ཝོན་གྱི་སྙན་ངག་གི་རོ་
ཉམས་ནི་དེའི་རྐྱེན་གྱིས་ཇེ་ཞན་དུ་ཅུང་ཟད་ཙམ་ཡང་ཕྱིན་མེད་ལ། བརྗོད་
བྱའི་ཆ་ནས་བཤད་ནའང་བྱེད་ཐབས་འདིར་ལྷམ་ཆུང་བར་དོགས་ནས་རྐང་བ་
གཞོག་པར་བྱེད་པའི་བླུན་ཚུལ་དེ་འདྲ་མི་མཐོང་ངོ་། །
རྒྱལ་ཁབ་ཁ་ཤས་ཀྱི་ཐ་སྙད་མང་པོ་ཞིག་སྙན་ངག་ལ་འཚམ་གྱི། ལྷུག་
རྩོམ་ལ་བཀོལ་མི་བདེ་བའི་གནས་ཚུལ་དེ་སྙན་ངག་ལ་མཚོན་ན་ཕན་པ་མེད་
ཅིང་། དེ་ལས་ལྡོག་སྟེ་སྙན་ངག་ལ་མི་འཚམ་པའི་ཐ་སྙད་མང་ཆེས་པའང་
གོང་དང་འདྲ། སྔ་མ་དེ་ལ་ཏིང་དང་དབྱི་ཐ་ལིའི་ཡི་གེ་ལ་བྱུང་བ་མང་ཞིང་།
ཕྱི་མ་ཕ་རན་སིའི་ཡི་གེ་ཚབས་ཆེ་ཤོས་ཡིན། ཕ་རན་སི་ཡིས་ཉེ་ཆར་སྣང་ཚུལ་
འདི་ལ“ཕ་རན་སིའི་ཡི་གེའི་ཚགས་དམ་པའི་ཆ”ཞེས་མིང་འདོགས་པར་བྱས་
པ་དེ་དངོས་གནས་དོན་ལ་གནས་འདུག རིགས་དེ་གཉིས་ཀ་དབྱིན་ཇིའི་ཡི་
གེར་ཅུང་ཚབས་ཆེ་ཞིང་། འཇར་མན་ཡི་གེར་མཚོན་ན་ཉུང་ཤོས་སུ་སྣང་།
སྙན་ངག་ཁོ་ནར་ཆེད་དུ་དགོལ་བྱའི་ཐ་སྙད་དེ་རིགས་ང་ཚོ་དང་བར་ཐག་ཅུང་
རིང་བས། བསམ་བློ་ཐད་ཀར་བརྗོད་དཀའ་བར་ཡོད་པས། དེས་ང་ཚོའི་
བརྩེ་དུང་གྲང་འཁྱག་གི་གཟེབ་ཏུ་ཚུད་པར་བྱེད། དེ་ནི་སྙན་ངག་གི་བརྡ་སྐད་
ཡིན་ལ། རི་མོའི་ཁྲོད་ཀྱི་བརྩེ་དུང་ཡིན་པས། དོན་དངོས་ངོ་མའི་ཡིད་ཚོར་
སྤོང་བར་བྱེད།
ཉེ་ཆར། ཚང་མས་གནའ་བོའི་ལུགས་དང་འཆར་ཡན་རིང་ལུགས་པའི་
བར་གྱི་ཁྱད་པར་གླེང་བཞིན་ཡོད། བདག་གི་གཞིགས་ངོར་ཁྱད་པར་གཙོ་བོ་
ནི། སྔ་མ་ནི་མི་ཡུལ་འདི་ག་དང༌། དངོས་ཡོད་བདེན་པ་ཁོ་ནའི་ཆེད་ཡིན་
པར་མ་ཟད། ཀུན་སློང་ཡང་རང་ཤུགས་སུ་བྱུང་བ་ཞིག་ཡིན་ལ། ཕྱི་མ་ནི་དེ
ལས་ལྡོག་པ་ཞིག་སྟེ། བསམ་བཞིན་དུ་བཅོས་པ་དང༌། སྲོལ་རྒྱུན་དང་།
རྟོག་འཆར་བཅས་སུ་ངེས་སོ། །དེའི་ཁར་ཡེ་ཤུའི་ཆོས་ལུགས་ལས་བྱུང་བའི་
ཀུན་སློང་དང་། སྐྱ་མི་དཔའ་རྒོད(ཆིབས་དམག)ཚོའི་མིང་གྲགས་གཉེར་
བའི་སྟོང་བསམ་དང་བུད་མེད་ལ་བླུན་དད་བྱེད་པའི་ངང་ཚུལ་དགོད་བྲོ་བོའམ།
རྨི་ལམ་གྱི་འཁྲུལ་སྣང་ལྟ་བུའི་དངོས་པོ་ལས་འདས་པའི་དགའ་རོགས་སྡེབ་པའི་
འདུ་ཤེས་སོགས་ཉོག་བསྲེ་བྱས་པ་སྟེ། འཆར་ཡན་རིང་ལུགས་པའི་ཚབ་བྱེད་
རྩོམ་པ་པོ་ཡི་བརྩམས་ཆོས་ཁྲོད་ནས་ཀྱང་ཀུན་སློང་དེ་དག་གིས་ཇི་ལྟར་བྱས་ཏེ་
མི་དང་བྱ་བའི་འབྲེལ་བ་དང་མིའི་རིགས་ཀྱི་རང་གཤིས་འཁྱོག་པོར་གཅུས་ཡོད་
པ་རྣམ་པར་དཔོག་ནུས། ཁར་ཏི་རོན་ནི་དེའི་ཁྲོད་ཀྱི་གཅིག་ཡིན་ཏེ། ཁོའི་
ཆོས་ལུགས་ཟློས་གར《ཉེས་དམིགས་ཀྱི་བྱ་བ་ཡོད་ཚད་ཐག་གཅོད་རང་བཞིན་
ཡིན་པའི་ངེས་པ་མེད》ཅེས་པ་དང་། 《སི་ཕེན་གྱི་མཇུག་མཐའི་ཆད་མདོའི་
འཛིང་མོ»གཉིས་དང་། དེ་མིན་སྤྲོ་གར་འགའ་ཞིག་ལ་མཚོན་ན། མདོ་
མེད་ཅིང་དགོད་བྲོ་བ་ཤ་སྟག་ཏུ་སྣང་། གཞན་ཡང་དེ་དག་གི་གཏམ་བརྗོད་
ཀྱིས་ཀྱང་རྒྱུན་པར་མཚན་ཉིད་རིག་པScholaཡི་ཉོག་རྫོབ་དེ་མཚོན་བཞིན་
ཡོད་དེ། ཉོག་རྫོབ་དེའི་རིགས་ནི་མ་གཞིར་སྐབས་དེའི་གོང་གྲས་གྲལ་རིམ་གྱི་
བསམ་བློའི་བློ་སྦྱོང་དུ་གཏོགས། དེ་དང་མི་འདྲ་བར་རང་བྱུང་དང་བསྟུན་
པའི་གནའ་བོའི་མི་ཡི་བསྟན་བཅོས་དག་ནི་དེ་ཚོ་ལས་ཆེས་ཆེར་ཁྱད་དུ་འཕགས་
པར་མ་ཟད། གནའ་སྲོལ་རྩོམ་རིག་དེ་དག་ལ་ལྟོས་མེད་ཀྱི་བདེན་དོན་དང་
ཚུལ་ལྡན་གྱི་རང་བཞིན་ཡོད་ལ། འཆར་ཡན་རིང་ལུགས་པའི་རྩོམ་རིག་ནི་
ཤིན་ཏུ་ཚད་བཅས་ཀྱི་རྩོམ་རིག་ཅིག་ཡིན་ནོ། །ཀེ་རི་སི་ཡི་ཨར་ལས་བཟོ་བཀོད་
དང་ཀོ་ཐིའི་ལུགས་ཀྱི་ཨར་ལས་བཟོ་བཀོད(གཞུ་དབྱིབས་བཟོ་བཀོད)ཀྱི་ཁྱད་
པར་ཡང་དེ་དང་འདྲ། འོན་ཀྱང་དོ་སྣང་བྱེད་དགོས་པ་ཞིག་ལ་ཟློས་གར་དང
དོན་བརྗོད་སྙན་ངག་ཡོད་ཚད་ཀྱི་གཏམ་རྒྱུད་བྱུང་གནས་དེ་གནའ་བོའི་ཀེ་རི་སི་
དང་རོ་མར་བཞག་ཚེ་ནི། ་ཚོས་གནའ་དུས་ཀྱི་ཤེས་རྟོགས(ལྷག་པར་དུ་
འཚོ་བའི་ཞིབ་ཆའི་སྐོར)དམ་དུམ་ཙམ་ལས་འཐུས་ཚང་བར་མེད་པར་མ་ཟད།
ཐད་ཀར་རྒྱུས་ལོན་ཡང་བྱེད་མི་ནུས་པའི་རྐྱེན་གྱིས་བརྩམས་ཆོས་དེ་ཉིད་གཞན
ལས་དམན་པའི་གནས་སུ་ལྟུང་བར་ངེས། དེའི་ཕྱིར་རྩོམ་པ་པོ་དག་གིས་དོན་
དག་མང་པོ་ཞིག་ལ་བྱོལ་ནས། བརྗོད་བྱ་ཕལ་བ་དག་གིས་ཀློག་པ་པོའི་མགུ་
སྐོང་བར་བྱེད་དེ། དེ་ལྟར་བྱས་ཚེ་ཁོ་ཚོའི་བརྩམས་ཆོས་དེ་སྤྱི་མཚན་ཙམ་དུ་
འགྱུར་བར་བརྟེན། རྩོམ་རིག་ལ་མེད་དུ་མི་རུང་བའི་ཐད་རྟོག་དང་ཁྱད་་
གཤིས་ཀྱི་རང་བཞིན་དེ་མེད་པར་འགྱུར། འདིའི་གྲས་སུ་གཏོགས་པའི་་་་་
བརྩམས་ཆོས་ཡོད་ཚད་ལ་གསོག་གསོབ་དང་སྐྱོ་སུན་གྱི་ཉམས་ཁྱད་པར་བ་ཞིག་
ཡོད་པའང་རྒྱུ་མཚན་འདི་ལ་ཐུག འོན་ཀྱང་འདི་རིགས་ཧྲ་ཝོན་གྱི་ཕྱག་ཏུ་
བསྣམས་པ་ཙམ་གྱིས་གོང་སྨྲས་ཞན་ཆ་དང་འབྲལ་བར་བྱེད་དེ། ཁོང་གིས་
དོགས་གནས་ཅུང་ཟད་ཙམ་ཡང་མེད་པར་གནའ་བོའི་ཀེ་རི་སི་དང་རོ་མའི་དུས་
ཀྱི་དབྱིན་ཇི་བའི་འཚོ་བ་ཤར་མར་འབྲི་ནུས།
དུང་བརྗོད་སྙན་ངག་ལས་ཁྱད་འཕགས་སྙན་རྩོམ་མང་ཤོས་དང་།
ཁྱད་པར་དུ་ཧོར་ཐི་སི་ཡི་བསྟོད་གླུ་གཉིས་གསུམ་ཙམ(དཔེར་ན་བམ་པོ་གསུམ་
པའི་བསྟོད་གླུ་གཉིས་པ)དང་། ཡང་ན་ཀོ་ཏི་ཡི་སྙན་ངག་ཁ་ཤས(དཔེར་ན
《ཕྱུགས་རྫིའི་དངན་པ》ལྟ་བུ)ལ་མཚོན་ན། བསམ་བློ་ཡོངས་སུ་ལྡིང་སྐྱོད་
ཀྱི་ཚུལ་དུ་ཡོད་ཅིང་། ཚུལ་ལྡན་བརྒྱུད་པའི་འབྲེལ་སྦྱོར་མེད་པར་བརྟེན།
གླེང་བརྗོད་མང་དུ་ཁེལ། འོན་ཀྱང་ཁོ་ཚོས་བསམ་བཞིན་དུ་གནས་ལུགས་
བརྗོད་པའི་གོ་རིམ་ལས་གཡོལ་ཏེ། སྙན་ངག་ཏུ་མཚོན་པའི་རྩ་བའི་ཚོར་འདུ་
དང་ཉམས་འགྱུར་གཅིག་གྱུར་པ་ཡིས་དེ་ཡི་ཚབ་བྱེད་པར་སྣང་། གཅིག་གྱུར་
དེས་ནི་མུ་ཏིག་གི་བརྒྱུས་ཐག་བཞིན་སྤྱི་ཡོངས་འབྲེལ་མཐུད་བྱེད་པར་མ་ཟད།
དེ་ཡི་མཚམས་སྦྱོར་ལ་བརྟེན་ནས། འབྲི་བར་བྱ་བའི་ཡུལ་དེ་མྱུར་བར་འཕོ་
འགྱུར་ཡོང་བར་བྱས་ཏེ། སྔར་ལས་གསལ་བར་སྟོན་པར་བྱེད། འདི་ནི་
རོལ་དབྱངས་ཀྱི་འགྱུར་གདངས་དང་ཏག་ཏག་ལ་འདྲ་སྟེ། སྒྲ་མཚུངས་་་་་
བདུན་པའི་མཚམས་སྦྱོར་ལ་བརྟེན་ནས་ད་དུང་སྒྲ་མ་ཉམས་པའི་གཞི་གདངས་
དེ་གདངས་གསར་གྱི་ཟུར་གཏོགས་མཉམ་གྲག་གདངས་དབྱངས་སུ་འགྱུར་བར་
བྱེད་པ་ལྟ་བུའོ། །
དུང་བརྗོད་སྙན་ངག་ཁྲོད་རང་སྣང་ཡུལ་གྱི་གྲུབ་ཆ་གཙོ་བོ་ཡིན་ཅིང་།
ཟློས་གར་ཁྲོད་ཕྱི་རོལ་ཡུལ་གྱི་གྲུབ་ཆ་གཅིག་པུས་དབང་སྒྱུར་བྱེད་ལ། དོན་
བརྗོད་སྙན་ངག་དེ་གཉིས་ཀྱི་བར་དུ་གནས་ཏེ། གོ་ས་ཅུང་ཟད་རྒྱ་ཆེན་པོ་
ཞིག་བཟུང་ཡོད། དེ་ལ་གཏམ་རྒྱུད་རང་བཞིན་གྱི་སྙན་ངག་གླེང་བ་ནས།
དོན་བརྗོད་སྙན་ངག་དངོས་ཀྱི་བར་ད་དུང་རྣམ་པ་དང་དབྱིབས་འགྱུར་ཤིན་ཏུ
མང་པོ་ཞིག་ཡོད། དོན་བརྗོད་སྙན་ངག་འབྲི་བར་གཙོ་བོ་ཕྱི་རོལ་ཡུལ་ལ་རག་
ལས་ལ། རང་སྣང་ཡུལ་གྱི་གྲུབ་ཆ་ནི་དུས་མི་འདྲ་བའི་དབང་གིས་ཚད་མི་
འདྲ་བར་ཡོད། མདོར་ན། རང་སྣང་ཡུལ་གྱི་མཚོན་ཚུལ་ཡང་ཡོད་པས་དེ་
ཉིད་བར་གནས་སུ་གྱུར། སྙན་ངག་ཁྲོད་ཅི་ནུས་སྒོས་གོ་སྐབས་མ་ཤོར་པར་
རང་སྣང་ཡུལ་རྣམ་པར་འཛིན་པའམ། མི་སྣའི་ཆིག་ལབ་དང་བརྗོད་པའི་
བརྒྱུད་རིམ་སོགས་བེད་སྤྱོད་བྱེད་དགོས། དེ་བས་ན་སྙན་ངག་པའང་ཟློས་
གར་མཁན་པོ་དང་འདྲ་བར་མི་སྣ་གཏན་ནས་འབོར་མི་སྲིད།
མདོར་ན། ཟློས་གར་གྱི་དམིགས་ཡུལ་ནི་དོན་དངོས་ཀྱི་དཔེ་ཞིག་གིས
“ མི་ཡི་ངོ་བོ་དང་འཚོ་གནས་ཞེས་པ་ཅི་ཡིན” སྟོན་པར་བྱེད་པ་དེ་ཡིན།
འདིར་བསྟན་པ་དེར་སྐྱོ་གདུང་གི་ངོས་ཤིག་ཡོད་ལ། སྤྲོ་སྣང་གི་ཟུར་ཞིག་ཀྱང་
ཡོད་པའམ། ཡང་ན་དགའ་སྐྱོ་གཉིས་འདྲེས་ཤིག་ཏུ་འདུག ཕྱིར་འཁོར་
ནས་བཤད་ན། “མིའི་ངོ་བོ་དང་འཚོ་གནས”ཀྱི་གནད་དོན་ཞེས་པའི་ཁྲོད་
གླེང་བརྗོད་ཀྱི་ས་བོན་འདུས་ནས་ཡོད་དེ། ཟློས་གར་ཁྲོད་མཐར་གཏུགས་ན་
ངོ་བོ(རང་གཤིས)གཙོ་བོ་ཡིན་ནམ། འཚོ་གནས(ལས་དབང་དང་དོན་བྱ།
སྤྱོད་ལམ་སོགས)གཙོ་བོ་ཡིན། གནད་དོན་དེའི་རིགས་ཀྱིས་འཕྲལ་མར་རྩོད་
པ་སློང་བར་བྱེད། དེ་ལས་གཞན་འཚོ་གནས་དང་ངོ་བོ་གཉིས་བར་གོ་དོན་ཁོ་
ནའི་ཆ་ནས་རྣམ་པར་དབྱེ་རུང་གི རྩོམ་འབྲི་བའི་དུས་སུ་ནི་གཅིག་ཏུ་དམ་
པོར་འབྲེལ་བས་དབྱེ་བ་འབྱེད་དཀའ། དེ་ཡང་དོན་བྱ་དང་ལས་དབང་་་
སོགས་ལ་བརྟེན་པ་ཁོ་ནས་མི་སྣའི་རང་གཤིས་འདོན་སྤེལ་ལམ་དེ་ལ་ཟུར་་་་
འདེགས་བྱེད་ཐུབ་ལ། མི་སྣའི་རང་གཤིས་ཁོ་ནའི་ཆ་ནས་འགུལ་སྐྱོད་དང་།
འགུལ་སྐྱོད་ལས་དོན་བྱ་བསྐྲུན་ཐུབ། ཞིབ་པར་འབྲི་སློང་བྱེད་པའི་དུས་སུ་
ཕྱོགས་གཅིག་ལ་གཟས་ཕྱོགས་ཀྱིས་ཟློས་གར་དེ“རང་གཤིས་ཟློས་གར”དང
“གཏམ་རྒྱུད་ཟློས་གར”གྱི་རིགས་གཉིས་སུ་དབྱེ་ཆོག་པ་ནི་སྨྲ་མ་དགོས།
དོན་བརྗོད་སྙན་ངག་དང་ཟློས་གར་གྱི་ཐུན་མོང་དུ་གྱུར་པའི་དམིགས་
ཡུལ་ནི། གནས་དུས་ཁྱད་པར་ཅན་གྱི་རང་གཤིས( མི་སྣ)ཁྱད་པར་བ་རྨང་
གཞིར་བྱས་ཐོག དེ་ལས་བྱུང་བའི་བྱ་སྤྱོད་ཁྱད་དུ་མཚར་བ་འབྲི་བ་དེ་ཡིན།
དམིགས་ཡུལ་དེ་སྙན་ངག་པ་བདེ་སྙོམ་དུ་གནས་པའི་གནས་བབ་འོག་ལས་་
འགན་དེ་ཡོངས་སུ་འགྲུབ་ཐུབ། རྣམ་འགྱུར་བདེ་སྙོམ་ཁོ་ནའི་དབང་གིས་དེ་
ལས་བསྐྲུན་པའི་མི་སྣའི་རང་གཤིས་ལ་སྤྱིར་བཏང་གི་ཁྱད་ཆོས་འཛོམས་པ་དང་།
ཀུན་སློང་ཞིག་ཀྱང་སྐྱེས་པ་ལ། ཀུན་སློང་དེ་ལས་བྱ་སྤྱོད་ཅིག་ཀྱང་རྩོམ། བྱ་
སྤྱོད་དེ་ལས་སྔར་ལས་ཤུགས་དྲག་པའི་ཀུན་སློང་ཞིག་སློང་བར་བྱེད …… དེ་
ལྟར་འཁོར་སྐྱོད་བྱས་ཀྱིན་བྱ་སྤྱོད་དང་ཀུན་སློང་དེ་ཇེ་གསལ་དང་ཇེ་དྲག་ཏུ
འགྲོ་ཞིང་། མི་སྣའི་རང་གཤིས་དང་མི་དང་མིའི་བར་གྱི་འབྲེལ་བ་དུས་་་་་
མཚུངས་སུ་ཤིན་ཏུ་གསལ་བའི་སྒོ་ནས་རྒྱས་པར་སྟོན་པར་བྱེད།
རླབས་ཆེ་བའི་རྩོམ་པ་པོ་དག་གིས་མི་སྣ་འདྲ་མིན་སྣ་ཚོགས་སྒྱུ་འཕྲུལ་
འགྱེད་པ་ལྟར་སྐྲུན་པར་བྱེད་ཅིང༌། མི་སྣའི་བརྗོད་པ་དེ་དག་སོ་སོའི་ཐོབ་
ཐང་ངམ་རང་གཤིས་དང་ཡོངས་སུ་མཐུན། སྐད་ཅིག་རེར་དཔའ་རྒོད་ཀྱི་བློ་
ཁ་དགུང་ལྟར་མཐོ་བའི་བརྗོད་ཚིག་འགོད་ཅིང་། ཡུད་ཙམ་གྱིས་དེ་ཡེ་ནས་མ་
བཅོས་པའི་བུ་མོ་གཞོན་ནུ་མའི་གཡེར་བག་སྟོན་པའི་ཉམས་འགྱུར་དུ་སྒྱུར་བར་
བྱེད་ལ། ཀུན་ཀྱང་གསོན་ཉམས་ལྡན་པ་ཤ་སྟག་སྟེ། མཐོང་ཐོས་མངོན་
སུམ་བརྒྱུད་པའི་ཚོར་བ་སྟོབ་པར་བྱེད་དེ། ཧྲ་ཝོན་དང་ཀོ་ཏི་སོགས་ནི་འདིའི
གྲས་སུ་གཏོགས་སོ། །རིམ་གྲས་གཉིས་པར་གཏོགས་པའི་རྩོམ་པ་པོ་དག་གིས་
ནི་རང་ཉིད་དཔེ་དེབ་ཁྲོད་ཀྱི་མི་སྣར་འགོད་པ་ཙམ་ནུས་ཏེ། པེའུ་རུན་ནི་དེ་
ལྟ་བུར་གཏོགས། དེ་འདྲའི་གནས་བབ་འོག་ཟུར་འདོགས་སུ་གྱུར་པའི་མི་སྣ་
ནི་སྲོག་གི་དབང་པོས་སྤངས་པའི་ཤིང་གི་གཟུགས་བརྙན་ལྟ་བུའོ། །རིམ་གྲས་
སུ་མ་ཚུད་པའི་བརྩམས་ཆོས་ཐ་མལ་བ་དེ་དག་ནི་སྨོས་མ་དགོས་ཏེ། མི་སྣ་
གཙོ་བོ་ལའང་ཚེ་སྲོག་གིས་དབེན་པར་སྣང་།
སྐྱོ་གར་ལ་དགའ་བའི་སེམས་ཁམས་དེ་ནི། མཛེས་ཚོར་དུ་གཏོགས་པ་
མེད་པར་སྙིང་རྗེའི་སེམས་ཀྱི་མཚོན་ཚུལ་བཟང་ཤོས་སུ་སྣང་། ང་ཚོས་རང
བྱུང་ཁམས་སུ་གནས་པའི་བླ་མེད་འཕགས་པའི་ཆ་དེ་མཐོང་ཚེ། ཐད་རྟོག་གི་
རྣམ་འགྱུར་རྐྱང་བ་སྟོན་ཆེད། འདོད་བློ་ཡི་གདུག་རྩུབ་དང་འབྲལ་བར་བྱེད་
དེ། ང་ཚོས་སྐྱོ་གར་མཇུག་བསྒྲིལ་སྐབས་མྱོང་བའི་ཚོར་བ་དེ་དོན་དངོས་སུ
“འཚོ་གནས་ཀྱི་འདོད་བློ”ལས་ཐར་ཟིན། སྐྱོ་གར་ཁྲོད་བསྟན་པ་དེ་མི་ཚེའི་
སྐྱོ་གདུང་གི་ཆ་དེ་ཡིན་ཏེ། པེར་ན་མིའི་རིགས་ཀྱི་སྐབས་ཕྲད་ཡ་ང་བ་དང་།
སྟེས་དབང་ངམ་མགོ་རྨོངས་ཀྱི་དབང་དུ་ཤོར་པ། ཚུལ་ལྡན་སྐྱེས་བུ་ཉམས་
རྒུད་དུ་སོང་བ་དང་། གདུག་པོ་རྩུབ་སྤྱོད་ཅན་ཁ་དར་བ་སོགས་ཏེ། ང་ཚོའི་
འདོད་བློའི་འཇིག་རྟེན་ལ་ཐད་ཀར་རྒོལ་བའི་རྣམ་པ་དུ་མ་ང་ཚོའི་མིག་སྔར་
བཀྲམ་པ་ཞིག་ཡིན། སྣང་ཚུལ་འདི་དག་ལ་རྒྱང་ལྟ་བྱེད་ཚེ། འདོད་བློ་ནི་
འཚོ་བ་དང་ཁ་གྱེས་ཟིན་ཅིང་། དེའི་ཚབ་ཏུ་འོང་བ་ནི་འཁོན་འཛིན་དང་
ངན་སྐྱུར་གྱི་སེམས་ཁམས་དེ་ཡིན་ནོ། །དེ་ལྟར་ཡིན་པའི་དབང་གིས་ང་ཚོའི་
སེམས་སུ་ཅི་ཞིག་ལུས་ནས་ཡོད་པ་ལྟ་བུའི་ཚོར་བ་ཞིག་ཡོད་ཅིང་། ལུས་ཡོད་
པ་དེ་ནི་དགེ་མཚན་ལྡན་པའི་ཤེས་པ་ཡི་ཆ་དེ་མ་ཡིན་པར། དགེ་མཚན་མ་
ཡིན་པའི་འཇིག་རྟེན་ལ་ཞེན་པ་ལོག་པའི་ཚོར་བ་དེ་ཡིན། ངང་ཚུལ་འདི་ནི་
སྒྲ་མཚུངས་བདུན་པ་དེ་རྨང་གཞིའི་སྒྲ་མཚུངས་དང་སྡེབ་པ་ལས་བྱུང་བའི་་
འགྱུར་གདངས་སམ། ཡང་ན་མདོག་དམར་པོ་དེ་སྔོན་པོ་དང་བསྲེས་པ་ལས་
བྱུང་བའི་མདོག་མི་འདྲ་བ་གཞན་ཞིག་དང་འདྲ་བར། སྐྱོ་གར་ཐམས་ཅད་
ལས་བྱུང་བ་ནི་རེ་བ་གཏན་ནས་མི་འདྲ་བའི་འཚོ་གནས་དང་། འཇིག་རྟེན་
མི་འདྲ་བ་ཞིག་ཡིན། འཇིག་རྟེན་འདི་ཡི་ཐད་ཀྱི་ངོས་འཛིན་ནི་ཕལ་མོ་ཆེ་
ཞིག་བརྒྱུད་ནས་ཐོབ་པ་ཡིན་ཏེ། གོང་སྨྲས་རེ་བ་ལྟར་བྱུང་བ་ཡིན། སྐྱོ་གར་
མཇུག་བསྒྲིལ་པའི་སྐད་ཅིག་དེར་ང་ཚོར་སྔར་ལས་གསལ་བའི་གོ་རྟོགས་དང
ཡིད་ཆེས་ཤིག་ཐོབ་པ་ནི“མི་ཚེ་ནི་མ་གཞིར་དེ་འདྲའི་ཡ་ང་བའི་རྨི་ལམ་ཞིག་
ཡིན་འདུག” ཅེས་སྙམ་པ་དེ་རེད། འདི་ཙམ་གྱི་ཆ་ནས་བཤད་ན། སྐྱོ་གར་
གྱི་ནུས་པ་ནི་བླ་ན་འཕགས་པའི་སྟོབས་ཤུགས་ཤིག་ཏུ་འདུག་སྟེ། འདི་གཉིས་
ཀྱིས་ང་ཚོ་འདོད་བློ་དང་དེ་ཡི་ཕན་གནོད་དང་བྲལ་ནས། ཚོར་འདུ་ལ་འགྱུར་
ལྡོག་འབྱུང་བར་བྱེད་ནུས། སྐྱོ་གར་གྱི་དོན་བྱའི་ཐད་རྣམ་པ་གང་འདྲ་ཞིག་
སྤྱོད་པ་ལ་མ་ལྟོས་པར་ང་ཚོའི་སེམས་ཁ་འདེགས་ཆེད། ལྡིང་སྐྱོད་ཁྱད་པར་
ཅན་ཞིག་དང་ལྡན་པར་བྱེད་ངེས། སྐྱོ་གར་ཁྲོད་དེ་འདྲའི་རང་བཞིན་ཞིག་
ཡོད་པ་ནི་དེ་ལས“འཇིག་རྟེན་དང་མི་ཚེ་ཡིས་ང་ཚོ་དངོས་གནས་ཚིམ་དུ་འཇུག་
མི་ནུས་ལ། དེར་ང་ཚོའི་ཡིད་དབང་གཞན་དུ་མི་གཏོང་བའི་རིན་ཐང་ཡང་
མེད”ཅེས་པའི་ངོས་འཛིན་ཞིག་སྐྱེད་པ་ལ་རག་ལས་ཡོད། སྐྱོ་གར་གྱི་་་་་
དགོངས་པ་དངོས་དེ་འདི་རུ་ཡོད་ལ། དེ་ལྟར་ཡིན་པའི་དབང་གིས་ང་ཚོ“ རེ་
ཐག་ཆད་པའི”གནས་སུ་འཁྲིད་པར་བྱེད།
གནའ་བོའི་ཀེ་རི་སི་དང་རོ་མའི་སྐྱོ་གར་ཁྲོད་གཏམ་སྤྱོད་གང་རུང་ཞིག
གིས་རེ་ཐག་ཆད་པའི་འདུ་ཤེས་དེ་ཐད་ཀར་སྟོན་པར་བྱེད་པ་ཤིན་ཏུ་ཉུང་བ་
བདག་གིས་ཀྱང་ཁས་ལེན། 《ཁོ་ལོན་སི་ཡེ་རྒྱལ་པོ་ཨོ་ཏི་ཕོའུ》( Oedipus
at Colonus)(4)ཅེས་པའི་ཟློས་གར་ཁྲོད་ཀྱི་མི་སྣ་གཙོ་བོ་དེས་སེམས་ཐག་
ཆོད་ནས་འཆི་བ་ལ་བྲོད་པ་འདྲ་བ་ཞིག་བྱས་སོང་མོད། མེས་རྒྱལ་གྱི་ཆེད་དུ་
ཤ་ལན་རྩོད་པའི་འདུ་ཤེས་དེས་སེམས་གསོ་བྱེད་དགོས་བྱུང་། 《ཐོར་སེའི་ཨོ་
ཝེན་ཅེན་ཉི་ཡ》(5)ལ་མཚོན་ན་ཐོག་མར“འཆི་བ”ལས་འབྱོལ་ཅི་ནུས་བྱས་
མོད། ཀེ་རི་སིའི་ས་ཆེན་སྤྱི་ཡི་བདེ་སྐྱིད་ཀྱི་ཆེད་ལ་བསམས་ནས་འགྱུར་བ་
བྱུང་སྟེ་འཆི་བ་དང་ལེན་བྱས། ཀེ་རི་སིའི་རླབས་ཆེ་བའི་ཟློས་གར་མཁན་པོ་
ཨེ་སེ་ཁོར་གྱི(6)《ཨེ་ཇ་མན་ནོད》ཅེས་པའི་ཟློས་གར་ཁྲོད་ཀྱི་ཇ་སེན་ཏོ་ལ་དེ་
བག་ཕེབས་ངང་ཤི་བ་སྟེ། མོས“ང་ཡི་མི་ཚེ་འདང་སོང”ཞེས་ཀྱང་བཤད་
སོང་མོད། སྔར་བཞིན་ཤ་ལན་རྩོད་པའི་འདུ་ཤེས་ཀྱི་སེམས་གསོ་ལ་བརྟེན་པ་
གསལ། 《རྡི་ར་ཆི་སི་ཡི་མཆིས་བྲང》(སོ་ཧྥུ་ཁེར་ནས་བརྩམས)ཞེས་པའི་
ཁྲོད་ཀྱི་ཧོ་ལ་ཁེ་ལེ་སི་ནི་གནས་བབ་ཀྱིས་མ་ཉེས་ཁ་གཡོག་ཁེལ་བར་བྱས་པས།
ཕངས་སེམས་མེད་པར་ལ་རྒྱའི་ཕྱིར་དུ་མཆོངས་པ་ཡིན་ནའང། རེ་ཐག་ཆད་
པའི་ཚོད་དུ་མེད། ཨོ་ར་ཕེ་ཏེ་སི་ཡི《ཧེ་པོ་ལེ་ཐ》ཡང་འདྲ་སྟེ། ཁོ་ལ་སེམས་
གསོ་གཏོང་ཆེད་ཕེབས་པའི་ལྷ་མོArtemisཡིས་ཁོ་ལ“ཤི་རྗེས་ཁོ་ལ་མཆོད་
ཁང་བརྩིགས་ཏེ་མཚན་སྙན་དང་ལྡན་པར་ཁག་ཐེག་བྱེད”ཅེས་ཁས་ལེན་བྱས་
འདུག འོན་ཀྱང་ཁོར་མི་ཚེའི་འཚོ་གནས་ལས་ཐར་པའི་ཁྲིད་སྟོན་མ་མཛད་
པས་ན། ལྷ་ཐམས་ཅད་ཀྱིས་འཆི་ཁའི་མི་འདོར་བར་བྱེད་པ་བཞིན་ལྷ་མོ་དེས་
ཀྱང་མཇུག་མཐར་དེ་ཉིད་སྤངས་ནས་ཕྱིན་ཏེ། ཡེ་ཤུའི་ཆོས་ལུགས་ཁྲོད་ལྷ་ཡི་
ཕོ་ཉ་དེ་མི་འཆི་ཁ་མའི་གམ་དུ་ཕེབས་པར་བཤད་ཅིང་། བྲམ་ཟེའི་ཆོས་་་
ལུགས་དང་སངས་རྒྱས་ཆོས་ལུགས་ལའང་འདྲ་མཚུངས་ཀྱི་འཆད་སྲོལ་ཡོད་
པར་མ་ཟད། སངས་རྒྱས་ཆོས་ལུགས་པའི་སངས་རྒྱས་ཞེས་པ་དོན་དངོས་སུ་
ཤི་བའི་མིའི་ཁྲོད་ནས“སྡུད་ལེན”བྱས་པ་ཡིན་འདུག དེའི་ཕྱིར་ཧི་པེ་ལི་ཐ་
ནི་ཀེ་རི་སིའི་སྐྱོ་གར་གྱི་མི་སྣ་གཙོ་བོ་ཡོད་ཚད་དང་འདྲ་བར། བྱོལ་དཀའ་
བའི་ལས་དབང་དང་ལྷ་ཡིས་ཀྱང་བསྒྱུར་དུ་མེད་པའི་འདོད་བློའི་ཐད་བསམ་བློ་
འཁོར་ཐུབ་མོད། འོན་ཀྱང“འཚོ་བ་ཡི་འདོད་བློ”འདོར་བའི་ཚུལ་གཏན་
ནས་བསྟན་མི་འདུག སི་ཏོ་ཁའི་རང་ལུགས་པའི་ཁེ་དྲག་མི་གཉེར་བ་དང་།
ཡེ་ཤུའི་ཆོས་ལུགས་ཀྱི་ལྟ་དཔྱོད་མཐིལ་བརྟོལ་བ་ཞེས་པའི་བར་ཁྱད་པར་ཆེ་སྟེ།
གཙོ་བོ་སྔ་མས་འབྱོལ་དཀའ་བའི་ཆག་སྒོ་དེ་དག་བག་ཕེབས་ངང་དང་ལེན་ནམ།
མགོ་བོ་སྨད་ནས་བཟོད་པ་བྱེད་པ་དང༌། ཡེ་ཤུའི་ཆོས་ལུགས་ཀྱིས་འདོད་
སེམས་རྦད་དེ་གཅོད་པའམ་འདོར་བར་བྱེད། གནའ་བོའི་སྐྱོ་གར་གྱི་མི་སྣ་
གཙོ་བོ་དག་སྔ་མར་གཏོགས་ཏེ། ལས་དབང་གི་རྡུང་རྡེག་འབྱོལ་དཀའ་བའི་
གནས་བབ་འོག་དྲང་མོའི་སྒོ་ནས་དེ་ལ་མགོ་བསྒུར་པ་ཡིན། ཡེ་ཤུའི་ཆོས་
ལུགས་ཀྱི་སྐྱོ་གར་ནི་དེ་ལས་ལྡོག་སྟེ། ཁོ་ཚོས་སྤྱི་ཡོངས་ཀྱི“འཚོ་གནས་ཀྱི་
འདོད་བློ”འདོར་བར་བྱེད་དེ། འཇིག་རྟེན་གྱི་རིན་ཐང་མེད་པ་དང་སྟོང་
ཉིད་ཡིན་པའི་ཆ་དེ་ངོས་ཟིན་ཐོག འཇིག་རྟེན་དེ་བློས་གཏོང་བར་མོས་པ་
ཡིན་ཏེ། འོན་ཀྱང་བདག་གིས་ཇི་ལྟར་དཔྱད་ཀྱང་ཉེ་དུས་ཀྱི་སྐྱོ་གར་དེ་གནའ་
བོའི་སྐྱོ་གར་གྱི་ཆུ་ཚད་ལས་སླར་ཡང་རིམ་པ་ཞིག་འཕགས་ཡོད་སྙམ། ཧྲ་ཝོན་
གྱི་མཁས་མཛངས་ཀྱི་ཚད་དེ་སོ་ཧྥུ་ཁེར་སི་ལས་ཆེས་ཆེར་འཕགས་འདུག་ལ།
ཨོར་པི་ཏི་སེ་དང་ཀོ་ཏི་གཉིས་ནི་དེ་བས་ཀྱང་བསྡུར་དུ་མེད་དེ། ཁོང་གཉིས་
ཀྱི་མིང་གཅིག་པའི་ཟློས་གར་མ་སྒྲུང《ཨོ་ཝེན་ཅིན་ཉི་ཡ》ཞེས་པ་གཉིས་ཕན་
ཚུན་བསྡུར་ཚེ། སྔ་མ་ནི་རྩིང་ཞིང་ཐ་ཤལ་བ་ཞིག་ཏུ་མངོན། ད་དུང་ཁོང་གི
《ཆང་ལྷ་ཅིན་ཉི》ཞེས་པའི་ཟློས་གར་དེ་ཡང་ཆོས་ལུགས་གཞན་གྱི་གྲྭ་བར་
ཕྱོགས་ཞེན་བསྟེན་པ་ཞིག་སྟེ། བཀླགས་པ་ཙམ་གྱིས་སུན་སྣང་དང་ཁྲོ་བ་སློང་
བར་བྱེད། གནའ་བོའི་ཟློས་གར་ཕལ་མོ་ཆེ་ཞིག་ལ་སྐྱོ་གར་གྱི་ཕྱོགས་ལྷུང་
མཚན་ཉིད་པ་མེད་དེ། དཔེར་ན་ཨོར་པི་ཏི་སེ་ཡི《ཨར་ཁེ་སི་ཏེ་སི»དང་།
ཡང་ན《སོར་སིའི་ཨོ་ཝེན་ཅེན་ཉི་ཡ》སོགས་ལྟ་བུའོ། །དེ་མིན་བརྩམས་ཆོས་
འགའ་ཞིག་འབྲི་བའི་ཀུན་སློང་དེ་སུན་པ་སྐྱེད་ཅིང་ཞེ་མེར་བ་ཞིག་ཏུ་འདུག་སྟེ།
དཔེར་ན《ཨན་ཏི་ཅང》དང་ཡང་ན《ཧྥེར་ཁོ་ཐེ་ཏོ》(གཉིས་ནི་སོ་ཧྥུ་ཁེར་སི་
ཡིས་བརྩམས)སོགས་ལྟ་བུའོ། །ད་དུང་གནའ་བོའི་སྐྱོ་གར་དེ་ཕལ་ཆེར་ཚང་མ
“སྟེས་དབང”དང་། “མགོ་བོ་རྨོངས་པའི”དབང་དུ་ཤོར་པ་ལས་དོན་རྐྱེན་
བྱུང་བ་དང༌། དེ་རྗེས་སྟེས་དབང་དང་མགོ་བོ་རྨོངས་པ་ལས་དཀའ་བ་ཆེན་
པོའི་འོག་ནས་ཐར་བ་ཞིག་བརྗོད་འདུག་པ་ལས། སྐྱོབ་ཐབས་མེད་པའི་་་
གནས་སུ་ལྷུང་བ་ནམ་ཡང་མི་སྲིད། དེ་ཚང་མ་ནི་གནའ་བོའི་རྩོམ་པ་པོ་དག་
ནུས་རྩལ་མ་རྫོགས་པས། སྐྱོ་གར་གྱི་རྩེ་མོ་དང་དམིགས་ཡུལ་དུ་ད་དུང་མ་
སླེབས་པ་ཡིན་ལ། ཡང་ན་དེ་ཡང་མིན་ཏེ། ཁོང་ཚོའི་མི་ཚེའི་ལྟ་བ་གཏིང་མི་
ཟབ་ཅིང་མཐིལ་མ་བརྟོལ་བ་ཡིན་ཞེས་འཆད་ཆོག་པར་སྣང་།
དེའི་ཕྱིར་གནའ་བོའི་སྐྱོ་གར་གྱི་མི་སྣ་གཙོ་བོའི་ཁྲོད། དེ་ཚོའི་རེ་ཐག་
གཏིང་ནས་ཆད་པའི་སེམས་ཀྱི་ངང་ཚུལ་བྲིས་པ་ཞིག་ཕལ་ཆེར་མི་འདུག་སྟེ།
དེ་ནི་འཚོ་གནས་འདོད་བློ་ལས་ཐར་བའི་སེམས་ཁམས་ཀྱི་ཞེན་ཕྱོགས་རང་རེད།
སྐྱོ་གར་གྱི་ཐུན་མིན་གཞོལ་ཕྱོགས་དང་ནུས་པ་ནི་ལྟད་མོ་བ་དག་གི་དེ་འདྲའི་
སེམས་པ་སྐུལ་སློང་བྱེད་པ་ཡིན་ཏེ། དུས་ཚོད་ཐུང་ངུའི་ནང་དུའང་བསམ་བློ་
དེ་རིགས་སློང་ནུས། གར་སྟེགས་ཀྱི་དགའ་སྐྱོ་འབྲལ་འཛོམས་དང་སྐབས་
ཕྲད་ཡ་ང་བ་སྣ་ཚོགས་ཀྱིས་ལྟད་མོ་བ་རྣམས་ལ་གསལ་འདེབས་བྱེད་པ་ནི་མི་
ཚེར་རིན་ཐང་མེད་པ་དང་སྐྱོ་ཚབས་ཆེ་བ་དེ་ཡིན་ཅིང་། མི་ཚེ་གང་གི་འབད་
འབུངས་ཐམས་ཅད་སྟོང་བ་འབའ་ཞིག་ཏུ་འདུག་པ་དེ་ཡིན། དེའི་ཕྱིར་ཚོར་
བ་མི་སྐྱེན་པའི་མི་ཞིག་ཡིན་ཡང་དེའི་སེམས་དེ་གནས་སྐབས་ཙམ་རིང་མི་ཚེ་
དང་འབྲལ་བར་བྱེད་ཅིང་། འདོད་སེམས་ཀྱང་གནས་གཞན་དུ་སྤོས་ཐོག
འཇིག་རྟེན་དང་མི་ཚེ་ལ་ཞེན་ཆགས་འོས་པའི་ཆ་ཅི་ཡང་མ་མཆིས་པའི་རྟོགས་
པ་སད་པར་བྱེད། ཡང་ན་དེའི་སེམས་པ་གཏིང་ས་རུ་རང་རྟོགས་སྒོས
“འདོད་སེམས་མིན་པའི” འཚོ་གནས་ཀྱི་བསམ་བློ་ཞིག་འགུལ་ཏེ་འོང་བར་
བྱེད་དོ། །གལ་ཏེ་དེ་འདྲ་ཙམ་ཡང་འབྱུང་བ་མེད་ཕྱིན། མི་ཚེའི་དམིགས་
ཡུལ་དང་རྒྱུ་ནོར་ཐམས་ཅད་དང་འབྲལ་བར་བྱེད་པའི་ཁེ་དྲག་མི་གཉེར་བའི་ཞི་
བ་དང་དབེན་པ་ཞེས་པ་དང་། ཡང་ན་བསམ་བློ་དེ་མི་ཚེ་དང་སྤྱི་ཚོགས་ཀྱི་
བསླུ་བྲིད་དང་བྲལ་པའི་བློ་ཁ། དེ་མིན་སེམས་ཁམས་ཀྱི་མཆོག་གྱུར་འཁོར་
ཕྱོགས་སོགས་སུ་འབོད་པའི་སྐྱོ་གར་གྱི་ནུས་པ་དག་ཐོན་ཐུབ་པའི་རེ་བ་ཡོད་
དམ། དེར་མ་ཟད་མི་ཚེའི་སྐྱོ་གདུང་གི་ཕྱོགས་ནས་བྲིས་པ་དག་ང་ཚོའི་མིག་
སྔུན་དུ་མངོན་སུམ་འོང་བའི་དུས་ཀྱི་བྱེད་ནུས་གསལ་ཞིང་གྲིམ་པ་དེ་དང་བླ་ན་
མེད་པའི་མྱོང་བྱ་དེ་དག་འཐོབ་པའི་རེ་བ་ཡོད་དམ། ཨེ་རས་སུ་ཐོ་ཐེ་ཡིས་སྐྱོ་
གར་གྱི་མཐར་ཐུག་གི་དམིགས་ཡུལ་ནི་ང་ཚོར“འཇིགས་སྣང”དང“སྙིང་་
རྗེའི”བློ་ཁ་སྐྱེད་པ་དེ་ཡིན་ཞེས་དེ་སྔོན་གསུངས་མོད། ཚོར་བ་དེ་གཉིས་བདེ་
ཚོར་དུ་མི་གཏོགས་པས། དེ་གཉིས་དམིགས་ཡུལ་གཏན་ནས་མིན་པར།
བྱེད་ཐབས་ཙམ་དུ་ཟད་དོ། །དེས་ན། འདོད་བློ་ལས་ཐར་བའི་རེ་བ་ནི་སྐྱོ་
གར་གྱི་གཞོལ་ཕྱོགས་ངོ་མ་ཡིན་ལ། མིའི་རིགས་ཀྱི་སྐྱོ་སུན་ཆེད་དུ་བྲིས་པའི་
མཐར་ཐུག་གི་དམིགས་ཡུལ་ཡིན་ནོ། །“རྟོག་ཞིབ་མཐིལ་བརྟོལ་བ”ལས་བྱུང་
བའི་བསམ་བློ་དབྱིངས་སུ་འཕགས་པ་ཞེས་པ་ནི། མི་སྣ་གཙོ་བོ་དེའི་སྟེང་དུ་
བྱུང་བ་མ་ཡིན་པར་ལྟད་མོ་བ་རྣམས་ཀྱིས་སྐྱོ་སྡུག་ཤུགས་དྲག་པོ་དེ་འདྲ་མཐོང་
བ་ལས་བྱུང་བའི་སེམས་གཏིང་གི་ཚོར་བ་དེ་ལ་ཟེར། ཡང་སྡུག་བསྔལ་གྱི་
འཇིངས་སུ་བྱིངས་པའི་མི་སྣ་གཙོ་བོ་ལ་མཚོན་ན། དེ་ཚོའི་མཇུག་འབྲས་དེ་
རིགས་གཅིག་ཁོ་ན་མ་ཡིན་པར། འགའ་ཞིག་ལ་འོས་བབ་ཀྱི་ལས་འབྲས་ཐོབ་
ཅིང་། ལ་ལར་ཐོབ་པའི་མཇུག་འབྲས་ནི་གཏན་ནས་མི་འཚམ་པ་ཞིག་ཏུ་
འདུག འདིའི་སྐོར་གནའ་དེང་གི་རྩོམ་པ་པོ་ཀུན་གྱི་བྱེད་ཐབས་ཕལ་ཆེར་
གཅིག་མཚུངས་སུ་སྣང་སྟེ། ཐོག་མར་སྤྱི་ངོས་ནས་མི་ཡུལ་གྱི་དོན་རྐྱེན་སྟབས་
མ་ལེགས་པ་དག་ཞིབ་འབྲི་དང་། དེ་ནས་ལྟད་མོ་བ་དག་གོང་སྨྲས་གནས་
བབ་ཁྲོད་འཇུག་པར་བསྐུལ་ནས་རེ་བ་སྐོང་བར་བྱེད། འོན་ཀྱང་རྩོམ་པ་པོ་
ཁག་ཅིག་གི་ཐབས་ལམ་མི་འདྲ་བར། དེ་ཚོས་སྐྱོ་སུན་གྱི་སེམས་ཁ་སྐོར་ཕྱོགས་
ཙམ་ལས་ཞིབ་འབྲི་མི་བྱེད། སྔ་མས་སྔོན་འགྲོ་ཙམ་ལས་མི་སྟོན་པར། སྡོམ་
ཚིག་དེ་ལྟད་མོ་བ་དག་རང་རང་ལ་དཔག་ཏུ་འཇུག་པ་དང་། ཕྱི་མར་བསླབ་
བྱ་སྟོན་ཞིང་། མི་སྣ་གཙོ་བོའི་སེམས་ཁམས་འགྱུར་ལྡོག་གམ་མཉམ་ལེན་ལས་
དེ་མཚོན་པར་བྱེད་དེ། དཔེར་ན་སུ་ཀུ་ལུར་གྱི《མེ་ཤེ་ན་ཡི་བག་མ»ཞེས་པའི་
ཁྲོད་ཀྱི་མཉམ་ལེན་གླུ་ཚིག་ཏུ“མི་ཚེ་ཡི་རྩ་ཆེ་ཤོས་ནི་རྒྱུ་ནོར་མ་ཡིན”ཞེས་པ་ནི་
དེའི་རིགས་སུ་གཏོགས། འདིར་ང་ཚོས་སླར་ཡང་ཞོར་དུ་གླེང་བར་བྱ་བ་ལ།
Katastropheཚུལ(མཉམ་འཛོམས་ཆེན་མོ) གྱི་སྐྱོ་གར་གྱི་ནུས་པ་ནི་དེ་ལས་
བྱུང་བའི“རེ་ཐག་ཆད་པ”དང “བློ་ཁ་དྲག་ཏུ་འཕྱོ་བ” ཞེས་པ་ཡིན་ཏེ།།
ཀུན་སློང་གི་རྣམ་དག་རང་བཞིན་ནམ་གསལ་བོར་མཚོན་པའི་ཚད་ཅི་འདྲ་ཡིན
པ་ལ་མ་ལྟོས་པར། ཚང་མ་གླུ་གར་ལས་ཞན་པར་འདུག གླུ་གར་ཁྲོད“སྒྲ་
གཉིས་དབྱངས” བྱ་བའི་མཚོན་སྟངས་ཤིག་ཡོད་པ་དེས་ཐོབ་པ་ཡོད་ལ་ཤོར་
པའང་ཡོད་པའི་སྣང་བ་ཞིག་སྟེར་བར་བྱེད། སྒྲ་གཉིས་སྦྲག་མའི་དབྱངས་ཀྱི་
ཁྲོད་འདོད་བློ་སྒྱུར་བརྗེ་བྱེད་པ་དེ་རོལ་དབྱངས་ཐོལ་གྱིས་འཇགས་པའི་ཐབས་
ཀྱིས་མཚོན་པར་བྱེད། སྤྱིར་བཏང་དུ་སྒྲ་གཉིས་སྦྲག་མའི་དབྱངས་ཀྱི་ཁྱད་དུ་
འཕགས་པའི་སྒྲ་དབྱངས་དང་གླུ་གར་གྱི་བརྡ་སྤྲོད་པ་ཁོ་ནས་སྙན་འགྱུར་ལྡན་
ཞིང་དུས་ཡུན་ཐུང་བའི་སྒོ་ནས་མཚོན་དོན་དེ་ཉིད་སྟོན་ཐུབ། དེའི་ཀུན་སློང་
དང་བྱེད་ཐབས་སྟབས་བདེ་ཡིན་པའི་ཆ་ཁོ་ནས་ཀྱང་ཚད་དང་ལྡན་པའི་སྐྱོ་གར
དུ་བགྲང་བར་བྱེད། སྐྱོ་གར་ཀུན་སློང་གི་མཚོན་ཐབས་དང༌། སྐྱོ་གར་གྱི་
སྤྱོད་པ་རྩོམ་པ། ཡང་ན་སྐྱོ་གར་རྒྱས་པར་ཕྱེ་བའམ་རྒྱུ་རྐྱེན་དེ་དག་གིས་མི་སྣ་
གཙོ་བོར་བསྐྱེད་པའི་སེམས་ཁམས་ཀྱི་བྱེད་ནུས་དང༌། དེ་དག་ལས་ཐོན་པའི་
ཐ་མལ་བའི་རང་བཞིན་ལས་འཕགས་པའི་ནུས་པ(ནུས་པ་འདིའང་ལྟད་མོ་བ་
དག་གི་སེམས་ཀྱི་ཆ་ནས་ཆགས་པར་བྱེད་དགོས)སོགས་ཚང་མ་དཔེ་མཚོན་སྐྱོ་
གར་གྱི་ཚད་དུ་ལོངས་པར་བྱེད་དགོས་ཤིང༌། དེར་མ་ཟད་དེའི་ཆོས་ལུགས་ཀྱི་
ཆ་དང་དེའི་ལྟ་བ་ཅུང་ཟད་ཙམ་ཡང་མ་འདྲེས་ཚེ། ཐོབ་འབྲས་དེ་ལྷག་ཏུ་
བདེན་པར་མངོན་ཅིང་། སྔར་ལས་ལྷག་པའི་སྒོ་ནས་སྐྱོ་གར་གྱི་ནུས་པ་ངོ་མ་
མཚོན་ཐུབ།
ཉེ་རབས་ཀྱི་ཟློས་གར་རྩོམ་པ་པོ་དག་གིས“དུས”དང“གནས”ཀྱི་་་
གཅིག་གྱུར་ལ ( ཨེ་རས་སུ་ཐོ་ཐེ་ཡིས“དུས”དང“གནས”དང“འཁྲབ་་་་
སྟངས” གསུམ་གཅིག་འགྱུར་བྱེད་པ་ནི་ཟློས་གར་གྱི་རྒྱུ་གསུམ་ཏེ། “འདྲ་
མཚུངས་གསུམ” དུ་འབོད་ཅེས་གསུངས།། རྒྱ་ཡིག་ཏུ་སྒྱུར་པ་པོའི་མཆན)
སྣང་ཆུང་བྱས་པས་སྐྱོན་བརྗོད་ཕྱོགས་ནས་རྒོལ་གཏམ་དྲག་པོ་བཏང་། འོན་
ཀྱང་སྣང་ཆུང་དེ་ནི་འཁྲབ་སྟངས་གཅིག་འགྱུར་ལས་འགོངས་པའི་གནས་ཚུལ་
འོག་ནས་བཤད་ཚེ་ད་གཟོད་སྐྱོན་ཆ་ཞིག་ཡིན་ན་ནི། ཤུལ་དུ་ལུས་ཡོད་པ་ནི་
མི་སྣ་གཙོ་བོའི་གཅིག་འགྱུར་ཙམ་ལས་མེད་དེ། ཧྲ་ཝོན་གྱི《ཏྲིན་རི་རབས་
བརྒྱད་པ》ནི་དེའི་མཚོན་དཔེ་ཞིག་གོ། དེ་ལྟ་ནའང་ཕ་རན་སིའི་སྐྱོ་གར་དང་
འདྲ་བར་དོན་དག་གཅིག་ཙམ་ཁོ་ནར་གྲོས་མོལ་བྱས་ཚེ་ནི། འཁྲབ་སྟངས་
གཅིག་འགྱུར་ཞེས་པ་རེ་ཞིག་མཁོ་མེད་དུ་སྣང་ངོ་། །ཕ་རན་སིའི་སྐྱོ་གར་ཁྲོད།
ཟློས་གར་འཁྲབ་པ་དེ་མུ་མཐའ་མེད་པའི་དབྱིབས་རྩིས་རིག་པའི་ཐིག་རིས་ཤིག་
དང་འདྲ་བར་འཁྲབ་སྟངས་གཅིག་འགྱུར་ལ་བརྩི་སྲུང་ནན་མོ་བྱེད་པས།
འཁྲབ་སྟངས་དེར“མདུན་དུ་སྐྱོད་ཅིག མདུན་དུ་སྐྱོད། རང་གི་མདུན་གྱི་
བྱ་བར་དམིགས་ཏེ་མདུན་དུ་སྐྱོད”ཅེས་སྐུལ་བར་བྱེད་པ་དང་འདྲ། དེའི་
ཕྱིར་དོན་བྱ་ཐག་གཅོད་བྱེད་པ་བཞིན་སྲོལ་ལུགས་འགྱུར་མེད་ཀྱི་ཚུལ་གྱིས་དོན་
བྱ་དེ་ཚོ་རིམ་པ་བཞིན་བདེ་བླག་ངང་འགྲུབ་པར་བགྱིད་པ་ལས། སེམས་པ་
བག་གཡེང་དུ་འཆོར་མི་སྲིད་ཅིང་། དོན་བྱ་ཕྲན་ཚེགས་ཙམ་གྱིས་མཚམས་
འཇོག་པའང་མི་སྲིད་དོ། ། ཧྲ་ཝོན་གྱི་སྐྱོ་གར་ནི་དེ་ལས་ལྡོག་སྟེ། དེའི་ཐིག་
འགྲོས་ཀྱི་རྒྱ་ཚད་ནི་གཏན་དུ་ཁེལ་པ་ཞིག་ཡིན་ལ། དེའི་ཁོངས་སུ་སྐྱར་སྐོར་
བྱེད་པས། དུས་ཚོད་གྲོན་པར་མ་ཟད། སྐབས་འགར་ཟློས་གར་གྱི་ནང་
དོན་དང་འབྲེལ་བ་ཆེར་མེད་པའི་མི་སྣའི་སྐད་ཆ་དང་འཁྲབ་བཀོད་ཀྱང་ཐོན་
པར་འགྱུར། དེ་ལྟ་ནའང་དེ་དག་ལ་བརྟེན་ནས་ང་ཚོར་ཟློས་གར་ཁྲོད་ཀྱི་མི་
སྣ་དང་བྱུང་བ་དེ་གཞན་ལས་གསལ་བའི་སྒོ་ནས་ཤེས་སུ་འཇུག་ནུས། འཁྲབ་
སྟངས་ནི་ཟློས་གར་གྱི་གནད་གཙོ་བོ་ཡིན་མོད། དེའི་དབང་གིས་མིའི་རང་
གཤིས་དང་འཚོ་གནས་ཀྱི་དམིགས་ཡུལ་བརྗེད་པར་གྱུར་པའང་འོས་མ་ཡིན།
ཟློས་གར་སྙན་ངག་པ་ཡིན་ཡང་རུང་ལ། དོན་བརྗོད་སྙན་ངག་པ་ཡིན་
ཡང་རུང་། ཁོ་རང་ཉིད་ཁོ་ན་ལས་དབང་རང་ཡིན་པས། ལས་དབང་་
བསྒྱུར་དུ་མེད་པ་ཡིན་པ་མ་ཤེས་ན་ག་ལ་འགྲིག དེ་དང་འདྲ་བར་ཁོ་ཚོ་ནི་མི་
ཚེ་གསལ་བའི་མེ་ལོང་ཞིག་ཀྱང་ཡིན། དེའི་ཕྱིར། ཁོ་ཚོའི་སྨྱུག་རྩེ་ཡིས་ཐ་
ཤལ་བ་དང་། རྩིང་བོར་སྤྱོད་པའི་གཏུམ་པོ། བླུན་པོ་མགོ་ཉོག་མཁན་་
སོགས་ཀྱི་རིགས་སུ་གྱུར་པ་བསྐྲུན་པ་མང་ཤོས་ཡིན་ནའང་། རྟག་པར་དེ་དག་
ལ་རྗེས་དཔག་གི་ནུས་པ་ལྡན་ཅིང་། བློ་རིག་གསལ་ལ། བྱམས་སེམས་ཆེ་བ།
ཚུལ་དང་ལྡན་པ་སོགས་ཀྱི་མི་སྣའང་ཟུར་འདེགས་སུ་དགོས་པ་དང་། རེས་
འགའ་རེ་ན་བློ་ཁ་མཆོག་ཏུ་དགེ་བའི་མི་སྣ་རེ་གཉིས་བྱུང་བའང་བཀག་མེད།
བདག་གི་གཞིགས་ངོར་ཧོ་མེར་གྱི་བརྩམས་ཆོས་ཁྲོད་ཀྱི་མི་སྣ་མང་ཤོས་ཤིག་ཚུལ་
ལྡན་དང་། བྱམས་སེམས་ཅན་དུ་འདུག་ནའང་བློ་ཁ་མཆོག་ཏུ་དགེ་བའི་མི་སྣ་
ནི་བརྩམས་ཆོས་ཧྲིལ་བོའི་ཁྲོད་དུ་གཅིག་ཀྱང་མེད་པ་འདྲ། ཧྲ་ཝོན་གྱི་གསུང་
འབུམ་ཁྲོད་དེའི་རིགས་སུ་གཏོགས་པ་གཉིས(ཁོ་ཏི་ལི་ཨ་དང་ཁེ་ལི་ཨོར་་་
གཉིས) ཙམ་ནན་གྱིས་བགྲང་ན་འདྲེན་ཆོག་མོད། བདག་གི་ཕུགས་བསམ་
ཁྲོད་ཀྱི་བློ་ཁ་མཆོག་ཏུ་དགེ་བ་དང་བསྡུར་ན་ཁྱད་པར་ད་དུང་ཡོད་ལ།
གཞན་རྣམས་ཕལ་མོ་ཆེ་ཞིག་བླུན་པོ་འབའ་ཞིག་ཏུ་འདུག་གོ། ཨེ་ཧྥུ་ལན་ཊི་
དང་ཁོ་ཐྲ་ཕོ་གཉིས་ཀྱི་བརྩམས་ཆོས་ཁྲོད། གཤིས་སྤྱོད་མཆོག་ཏུ་འཕགས་
པའི་མི་སྣ་མང་དུ་སྣང་། ཀོར་ཏོ་ནེ་ཡི་ཟློས་གར་ཁྲོད་མི་སྣ་བཟང་ངན་གྱི་སྡེབ་
ཚད་དེ་བདག་གིས་གོང་སྨྲས་ཀྱི་བསམ་འཆར་དང་ཤིན་ཏུ་མཐུན་ཏེ། ཁོ་རང་
མཐོ་སར་བཞེངས་ནས་འཇིག་རྟེན་ལ་རྣམ་པར་དཔྱོད་བཞིན་པ་འདྲ ……
གནའ་བོའི་ཀེ་རི་སིའི་སྐྱོ་གར་གྱི་མི་སྣ་གཙོ་བོ་ཚང་མ་རྒྱལ་པོའི་ཁྱིམ་རྒྱུད་
དུ་གཏོགས་པ་ཞིག་ཏུ་སྣང་ལ། ཉེ་རབས་ཀྱི་རྩོམ་པ་པོ་མང་ཤོས་ཀྱིས་ཀྱང་དེ་
བཞིན་བྱས་འདུག་པ་གྲལ་རིམ་གྱི་འདུ་ཤེས་ཨ་འཐས་པས། དབང་དྲག་ལ་
བརྩི་མཐོང་དང་། དབུལ་ཕོངས་དམན་གྲས་ལ་སྣང་ཆུང་བྱས་པ་ཞིག་གཏན་
ནས་མིན་ནོ། །ཟློས་གར་གྱི་དམིགས་གནས་ནི་མི་ལ་བློ་ཁ་སྐྱེད་པར་བྱེད་པ་དེ་
ཡིན་པས། བློ་ཁ་དེ་འདྲ་བསྐྱེད་ནུས་ཕྱིན། དེའི་མི་སྣ་གཙོ་བོ་དེ་ཞིང་པའམ་
ཡང་ན་རྒྱལ་རིགས་གང་ཡིན་པའི་ཐད་མ་གཞིར་ཚད་བཟུང་བ་ཅི་ཡང་མེད་
དོ། །“དམངས་ཕལ་བའི་སྐྱོ་གར”ལའང་སྐྱོན་དུ་སྨྲ་བའི་གནས་ཅུང་ཟད་ཙམ་
ཡང་མེད་ནའང་དབང་ཆ་དང་སྙན་གྲགས་ཆེན་པོ་ཡོད་པ་དག་སྐྱོ་གར་གྱི་མི་སྣ་
གཙོ་བོར་བྱེད་པ་ནི་ཆེས་འོས་ཤིང་འཚམ་པར་སྣང་ལ། ནུས་པའང་ཆེ་ཤོས་སུ་
འདུག་སྟེ། དེ་ལྟར་བྱས་ཚེ་ང་ཚོས་མི་ཚེའི་ལས་དབང་ཤེས་ཤིང་། དོན་རྐྱེན་
གྱི་ཚབས་ཆེ་བའི་ཚད་ཤེས་ནུས་པར་བརྟེན། ལྟད་མོ་བ་མ་ལུས་པར་འཇིགས་
སྣང་ངམ་སྐྱོ་ཤས་ཀྱི་ཚོར་བ་ཤུགས་ཆེན་པོ་བསྐྱེད་ཐུབ། གྲོང་མི་ཕལ་བ་དག་
རེ་ཐག་ཆད་པའམ་དབུལ་ཕོངས་དཀའ་སྡུག་གི་གནས་སུ་གྱར་པའི་ངང་ཚུལ་དེ་
དཔོན་ཆེན་མི་དྲག་ཚོའི་སྣང་ངོར་འཆད་རིན་མེད་པའི་དོན་དག་ཕྲན་ཚེགས་
ཙམ་ལས་མ་འདས་ཏེ། མི་ཤུགས་ཀྱི་དཔུང་རོགས་ཅུང་ཙམ་མམ། དེ་ཡང་
མི་དགོས་ཏེ་ཁོ་པ་ཚོར་མཚོན་ན་སྟོབས་ཤུགས་བ་སྤུའི་རྩེ་མོ་ཡི་ཆ་ཤས་སུ་གྱུར་བ
ཙམ་ཞིག་བཏོན་པ་ཙམ་གྱིས་རྐྱེན་དེ་དག་ལས་ཐར་བར་བྱེད་ནུས་པས་ན། དེ་
རིགས་ཀྱིས་ཁོ་ཚོར་སེམས་འགུལ་ཅུང་ཟད་ཙམ་ཡང་ཐེབས་པར་མི་ནུས། དེ་
ལྟར་མིན་པར་དབང་དང་ནུས་པ་བདོ་བའི་མི་དག་ལ་བྱུང་བའི་དོན་རྐྱེན་དེར་
ཕྱི་རོལ་སྟོབས་ཤུགས་ཀྱིས་རྔོ་མི་ཐོགས་པར། ཐབས་ཟད་འུ་ཐུག་གི་མཐར་
ཐུག་པ་ཡིན་ཕྱིར། དངོས་གནས་སྐྱོ་འོས་པ་ཞིག་ཏུ་འདོད། དེ་ལ་ཐབས་
ཀྱིས་མཐོ་བ་རྒྱལ་པོ་ཡིན་ཡང་རང་གི་དབང་ལ་བརྟེན་ནས་རང་ཉིད་སྐྱོབ་པར་
བརྩོན་པ་ལས་ལམ་གཞན་ནུབ་པར་འགྱུར་རོ། །གཞན་དུ་ན་ཅི་ཙམ་མཐོ་སར་
འཛེགས་པ་དེ་ཙམ་ལྷུང་བ་ལྕི་བའི་དཔེ་ལྟར་ཡིན་ལ། འབངས་མི་དཀྱུས་མ་
རྣམས་ནི་དེ་ཙམ་མཐོ་བའི་སར་ཕྱིན་པར་མི་འགྱུར་རོ། །
སྐྱོ་གར་གྱི་གཞོལ་ཕྱོགས་དང་དེའི་དམིགས་ཡུལ་ནི“རྟོག་པ་འཕྲོ་གཅོད”
དང“འཚོ་གནས་ཀྱི་འདོད་བློ་འགོག་པ”དེ་ཡིན་པ་ཤེས་ན་ནི། སྤྲོ་གར་ནི་དེ་
ལས་ལྡོག་སྟེ། “འཚོ་གནས་ཀྱི་འདོད་བློ”ཡི་ཡིད་ཆེས་ཇེ་དྲག་ཏུ་གཏོང་བྱེད་
ཡིན་པ་གསལ་བོར་ངེས་ནུས། དེ་ཡང་སྤྲོ་གར་དུ་ཡང་མི་ཚེའི་ཕྱོགས་སོ་སོ་བ་
ཞིབ་པར་མཚོན་ཡོད་ཅིང་། མི་ཚེ་ཡི་སྐྱོ་སུན་དང་དོགས་འཛེམ་གྱི་གནས་
འགའ་ཞིག་རེའང་མཚོན་ཡོད་སྲིད་མོད། འོན་ཀྱང་སྤྲོ་གར་ཁྲོད་དེ་དག་ནི་
སྐད་ཅིག་ཙམ་གྱི་ཡུན་ཡིན་པར་མ་ཟད། དོན་བྱ་འགྲུབ་པའམ་རྣམ་པར་རྒྱལ་
བ་དང་རེ་བ་ལ་བསྡོངས་ཡོད་དེ། མི་འགྱངས་པར་རེ་བ་སོགས་མངོན་དུ་ཐོན་
ཐོག མཇུག་མཐར་དགའ་སྤྲོ་ཡི་ཁྲོད་ནས་མཇུག་སྡུད་པར་བྱེད། དུས་་
མཚུངས་སུ། འདིའི་ཁྲོད་དུ་དགོད་བྲོ་བའི་རྒྱུ་མང་པོ་ཞིག་བརྗོད་ཡོད་དེ།
ང་ཚོར་སུན་འོས་པའི་མི་ཚེ་ཡི་བྱ་བའི་ཁྲོད་དགོད་བྲོ་བའི་རྒྱུ་མང་པོ་ཞིག་ཡོད་ལ།
རྒྱུ་དེ་དག་གིས་རྟག་པར་ང་ཚོར་ངོ་དགའ་ལྟ་བཞིན་ཡོད་པས། ང་ཚོས་ངལ་
བ་ཆུང་ངུ་ཙམ་གྱིས་ཀྱང་དེ་དག་འཐོབ་ཐུབ་ཅེས་སྟོན་པ་དང་འདྲ། མདོར་ན་
སྤྲོ་གར་གྱིས་ནི་མི་རྣམས་ལ་མི་ཚེ་ནི་བདེ་སྐྱིད་ལྡན་ཅིང་སྤྲོ་ཉམས་ཀྱིས་ཁེངས་པ་
ཞིག་ཡིན་ཞེས་སྟོན་པར་བྱེད། འོན་ཀྱང་མཚར་ཆེ་བ་ཞིག་ལ། སྤྲོ་གར་ཁྲོད་
སྤྲོ་སྐྱིད་ཀྱི་ཡང་རྩེར་སོན་པ་ཙམ་གྱིས་བྲེལ་མྱུར་ངང་གར་ཧྲིལ་བོ་མཇུག་སྡུད་
པར་བྱེད། དེ་ཅིའི་ཕྱིར་ཞེ་ན། བདེ་སྐྱིད་ཀྱི“ཡང་རྩེར”སླེབས་པའི་རྗེས་སུ་
གནས་ཚུལ་ཅི་འདྲ་ཞིག་འོང་ངེས་པ་ང་ཚོར་གཏན་དུ་ཤེས་སུ་མི་འཇུག་པར་
འདོད་པ་ཞིག་ཡིན་འདུག སྐྱོ་གར་ནི་དེ་དང་བཟློག་པ་སྟེ། མཇུག་བསྒྲིལ་
བ་ལ་རྟག་པར“དེ་ཉིད་སླར་མི་ལྡོག་པའི”ཚུལ་ཞིག་མངོན་འདུག ང་ཚོས་
ད་ལྟ་སླར་ཡང་མི་ཚེའི་དགོད་བྲོ་བའི་ཆ་དེ་ལ་ཅུང་ཟད་ཞིབ་པར་བལྟས་ཚེ།
དེ་ནི་སྐད་ཆ་དང་སྤྱོད་པ་ཤིན་ཏུ་ཕལ་བ་ཞིག་ཏུ་འདུག་སྟེ། ཞིབ་པར་བརྗོད་
ན། དེ་ནི་ཉམས་དམས་དང་བར་ཆད་ཆུང་ཆུང་དང་། སྒེར་ངོས་ཀྱི་་་
འཇིགས་སྣང་། ཁོང་ཁྲོ་ཉི་ཚེ་བ། སེམས་ཁོང་དུ་གནས་པའི་ཕྲག་དོག་་
སོགས་ཀྱི་སེམས་ཁ་དེ་ལེགས་ལམ་དང་རྣམ་པར་གྱེས་པ་ལས་དངོས་ཡོད་ཀྱི་
གཟུགས་བརྙན་དུ་ཕབ་པའི་གཏམ་སྤྱོད་ཅིག་ལས་མ་འདས་སོ། །དཔྱད་པ་
གནད་དུ་ཐིངས་པའི་ལྟ་ཞིབ་པ་ཞིག་ལ་མཚོན་ན། བསམ་གཞིག་ཆེར་བྱེད་མི་
དགོས་པར་ངེས་པ་གདེང་དང་ལྡན་པ་ཞིག་རྙེད་ཆོག་པ་ནི། མི་དེ་གྲས་ཀྱི་
འཚོ་གནས་དང་སྤྱོད་ལམ་གང་ལའང་རང་ངོས་ཀྱི་དམིགས་ཡུལ་ཞིག་མེད་དེ།
ཁོ་ཚོ་ནི་ཁ་ཕྱོགས་ཡེ་ནས་འཆུགས་པས་ལམ་ནོར་གྱི་ཁྲོད་ནས་འཚོ་བར་རེ་བ་
ཙམ་ཡིན་པའི་ངང་ཚུལ་ལ་བསམས་ན། དངོས་གནས་དང་པོ་ཉིད་ནས་མ་
སྐྱེས་ན་ལེགས་སོ། ། ། །


